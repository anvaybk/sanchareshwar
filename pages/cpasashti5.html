<!DOCTYPE html>
<html lang="en">
   <head>
      <!-- Google tag (gtag.js) -->
      <script async src="https://www.googletagmanager.com/gtag/js?id=G-XKHEQM95ZQ"></script>
      <script>
         window.dataLayer = window.dataLayer || [];
         function gtag(){dataLayer.push(arguments);}
         gtag('js', new Date());
         
         gtag('config', 'G-XKHEQM95ZQ');
      </script>
      <meta charset="UTF-8">
      <meta name="viewport" content="width=device-width, initial-scale=1.0">
      <meta http-equiv="X-UA-Compatible" content="ie=edge">
	  
	  <!-- Language -->
	  <meta http-equiv="Content-Language" content="mr, en">
	  
	  <!-- Primary Meta Tags -->
      <meta name="description" content="संत ज्ञानेश्वर माऊलींच्या श्री चांगदेव पासष्टीतील गूढ ओविंचे सुलभ भाष्य व अर्थ वाचा. अद्वैत तत्वज्ञान व अध्यात्मिक अनुभूती यांचे सुंदर वर्णन. | Explore Shri Changdev Pasashti – a profound composition by Sant Jnaneshwar Maharaj. Read simplified meanings and explanations of each verse with spiritual insights and Advaita philosophy.">
      <meta name="keywords" content="चांगदेव पासष्टी, मनोगत, मोहन कुळकर्णी, माधुरी जोशी, ज्ञानेश्वर महाराज, ओवी भाष्य, मराठी अध्यात्मिक ग्रंथ, संत साहित्य, Changdev Pasashti, Manogat, Mohan Kulkarni, Madhuri Joshi, Dnyaneshwar Maharaj, Marathi spiritual literature, poetic commentary, devotional book">
      <meta name="author" content="Anvay B Kulkarni">
	  <meta name="robots" content="index, follow">
      
	  <!-- Open Graph Meta Tags -->
      <meta property="og:title" content="श्री चांगदेव पासष्टी – ज्ञानेश्वरी ओवींचे सुलभ अर्थासह भाष्य | Shri Changdev Pasashti – Meaningful Commentary on Jnaneshwari Verses">
      <meta property="og:description" content="संत ज्ञानेश्वर माऊलींच्या श्री चांगदेव पासष्टीतील गूढ ओविंचे सुलभ भाष्य व अर्थ वाचा. अद्वैत तत्वज्ञान व अध्यात्मिक अनुभूती यांचे सुंदर वर्णन. | Explore Shri Changdev Pasashti – a profound composition by Sant Jnaneshwar Maharaj. Read simplified meanings and explanations of each verse with spiritual insights and Advaita philosophy.">
      <meta property="og:image" content="https://anvaybk.github.io/sanchareshwar/images/SM-ChangdevPasashti-80x80.webp">
      <meta property="og:url" content="https://anvaybk.github.io/sanchareshwar/pages/cpasashti5.html">
	  <meta property="og:type" content="article" />
	  <meta property="og:locale" content="mr_IN" />
	  <meta property="og:site_name" content="Shree Changdev Pasashti" />
	  
	  <!-- Twitter Card Meta Tags -->
	  <meta name="twitter:card" content="summary_large_image">
      <meta name="twitter:title" content="श्री चांगदेव पासष्टी – ज्ञानेश्वरी ओवींचे सुलभ अर्थासह भाष्य | Shri Changdev Pasashti – Meaningful Commentary on Jnaneshwari Verses">
      <meta name="twitter:description" content="संत ज्ञानेश्वर माऊलींच्या श्री चांगदेव पासष्टीतील गूढ ओविंचे सुलभ भाष्य व अर्थ वाचा. अद्वैत तत्वज्ञान व अध्यात्मिक अनुभूती यांचे सुंदर वर्णन. | Explore Shri Changdev Pasashti – a profound composition by Sant Jnaneshwar Maharaj. Read simplified meanings and explanations of each verse with spiritual insights and Advaita philosophy.">
      <meta name="twitter:image" content="https://anvaybk.github.io/sanchareshwar/images/SM-ChangdevPasashti-80x80.webp">
	  
      <!-- Canonical URL -->
	  <link rel="canonical" href="https://anvaybk.github.io/sanchareshwar/pages/cpasashti5.html"/> 
      <link rel="stylesheet" href="../css/styles.css">
      <link rel="stylesheet" href="../css/homestyles.css">
      <link rel="manifest" href="../manifest.json">
      <link rel="apple-touch-icon" sizes="180x180" href="../images/apple-touch-icon.png">
      <link rel="icon" type="image/png" sizes="32x32" href="../images/favicon-32x32.png">
      <link rel="icon" type="image/png" sizes="16x16" href="../images/favicon-16x16.png">
      <link rel="icon" type="image/x-icon" href="../favicon.ico">
      <title> श्री चांगदेव पासष्टी - ज्ञानेश्वरी ओवींचे सुलभ अर्थासह भाष्य </title>
	  <style>
		hr { 
		background-color: brown;
		height: 2px;
		border: 0; 
		}
  </style>
   </head>
   <body>
      <div class="container-heading" oncontextmenu="return false;">
         <h1> ।। श्री चांगदेव पासष्टी ।। </h1>
         <div class="chapter-content" oncontextmenu="return false;">
        	
			<p style="color:red"> ।। श्री ज्ञानेश्वर माऊली प्रसन्न ।। </p>
			
			<p style="color:brown"> ।। श्री चांगदेव पासष्टी ।। </p>
			
			<p style="color:blue"> सरल ओवीबद्ध अर्थासह रुपांतर  </p>
				
			<!-- ।। श्री ज्ञानेश्वर माऊली प्रसन्न ।। श्री चांगदेव पासष्टी -->
			

			<!-- <p align="justify">  #-------------------# </p> -->
						
			
			<p style="color:brown"> स्वस्ति श्री वटेशु। जो लपोनि जगदाभासु। दावी, मग ग्रासु। प्रगटला करी <br> ।।१।। </p>
			
			<p style="color:green"> <i> अर्थ - हे श्री वटेशा (म्हणजे चांगदेवा) तुझे कल्याण असो. जो परमात्मा, स्वतः लपून जगताचा आभास करून देतो व तो प्रगटला असता, संपूर्ण जगताला नाहीसे करतो </i> <br> ।।१।। </p>
			
			<p> ऐक वटेशा सज्जना। चिंतितो तुझीया कल्याणा। जाणूनी तव शुद्ध मना। निष्कलंका  <br> ।।१।। </p>
			<p> तुझे पत्र अद्भूत। स्वच्छ कोरे चकचकीत । तरीही सारे मनोगत । ध्यानी आले  <br> ।।२।। </p>

			<p> हे तुवा चांगले केले। मनाला कोरेच ठेविले। लिहिण्या अक्षरे भले। सद्‌गुरूला  <br> ।।३।।</p>
			<p> चांगदेवा देशी ध्यान। शांत चित्ते करी वाचन। श्री गुरूकृपे दिधले जाण। पत्रोत्तर  <br> ।।४।।</p>
			<p> हे पत्र नसे रे लौकीक। ख्याली खुशाली नि कौतुक। परी यांत असे विवेक। आत्मतत्त्वाचा  <br> ।।५।।</p>
			<p> जे आत्मतत्त्व अती गूढ। ते न जाणती कधी मूढ। तया केले असे उघड। तुझीया मिसे  <br> ।।६।।</p>
			<p> पाणी असता शांत निर्मळ । तरीच दिसे तळ्याचा तळ। म्हणौनी करी शांत केवळ । चित्त तुझे  <br> ।।७।।</p>
			<p> हा सर्वव्यापी परमेश्वर। स्वतः लपोनी हे चराचर। करीतसे दृष्टीगोचर। सकळ जना  <br> ।।८।।</p>
			<p> आणि तो प्रगट होता। विश्व दिसेना सर्वथा। घांसात एका करी चोथा। संसाराचा  <br> ।।९।।</p>

			
			<hr> <p style="color:brown"> (9) </p> 

			<p style="color:green"> <i> अर्थ - श्री ज्ञानेश्वर महाराज स्वतः ब्रह्मस्वरुप, निष्कलंक, सज्जन, पवित्र मनाचे तसेच सर्वांचे कल्याण इच्छिणारे आहेत आणि म्हणून चांगदेवांना  सुद्धा तशाच प्रकारचे संबोधन करीत आहेत. हे वटेशा, चांगदेवा सज्जना तुझे कल्याण असो. तूं शुद्ध मनाचा तसेच निष्कलंक आहेस हे मी जाणले आहे. </i> <br> ।।१।। </p>
			
			<p> अरे तूं कोरे पत्र पाठविलेस, तरीही त्या अद्भुत पत्रामुळे तुझ्या मनांतील सर्व भाव मी जाणले, जणू कांही स्वच्छ, कोरे, चकचकीत मनच तूं कोऱ्या कागदाच्या रुपाने माझेकडे पाठविलेस असे वाटते  <br>  ।।२।।  </p>
			<p> तूं मनाला कोरे ठेवलेस हे फार चांगले केले. कारण नवीन वा कोऱ्या पाटीवर किंवा कोऱ्या कागदावरच अक्षरे उत्तम उमटतात व ती स्पष्ट वाचता येतात. श्री सद्‌गुरुंना शरण जायचे व त्यांच्याकडून ज्ञान ग्रहण करायचे असेल तर त्यासाठी मन कोरेच असावे लागते, आता त्यावर सद्‌गुरुंना हवे तसे लिहिता येईल.  <br> ।।३।।  </p>
			<p> श्री निवृत्तीनाथांच्या म्हणजेच माझ्या सद्‌गुरुच्या कृपेने मी ज्ञानदेव तुला हे पत्रोत्तर देत आहे. त्या पत्राचे तू पूर्ण लक्ष देवून व शांत चित्ताने वाचन कर.  <br> ।।४।।  </p>
			<p> कारण हे पत्र इतर पत्रांसारखे केवळ एकमेकांचे कौतुक असलेले अथवा क्षेमकुशल सांगणारे नसून यांत आत्मानात्म विवेक सांगितला आहे. <br>  ।।५।।  </p>
			<p> ते परमात्म तत्त्व अतिशय गूढ असून अविवेकी त्याला जाणू शकत नाहीत. तुझ्या निमित्ताने ते रहस्य (गुरुकृपेने) मी उघड केले आहे. <br>  ।।६।।   </p>
			<p> पाणी जर शांत व स्वच्छ असेल तरच त्या तळ्याचा, सरोवराचा खालचा भाग स्पष्ट दिसतो. म्हणून हे पत्र वाचतांना तू सर्व चित्तवृत्ती शांत कराव्यास. (तरच तुला ह्या पत्राच्या तळाशी काय आहे ते दिसू शकेल.  <br> ।।७।।   </p>
			<p> अरे, हा सर्वव्यापी परमेश्वर, परमात्मा कसा आहे ठाऊक आहे का? तो स्वतः ह्या विश्वाच्या आड लपतो आणि सर्वांना सृष्टीचे दर्शन घडवितो.  <br> ।।८।।   </p>
			<p> मात्र तो एकदा का प्रगट झाला (म्हणजे एखाद्या ब्रह्मज्ञानी माणसाला त्याचे स्वरुप कळले) तर (त्याच्या दृष्टीने) संपूर्ण विश्वाचे अस्तित्व नाहिसे होते व केवळ एकच एक परमात्मा सर्वदूर पसरला आहे ही जाणीव त्याच्या अतःकरणात अखंड राहते. त्याला वाटते की जणू काही त्या परमात्म्याने संपूर्ण विश्वाला, संसाराला एकाच घांसात गिळून टाकले आहे. <br>।।९।।  </p>

			
			<hr> <p style="color:brown"> (10) </p> 

			
			<p style="color:brown"> प्रगटे तंव तंव न दिसे। लपे तंव तंव आभासे। प्रगट ना लपाला असे। न खोमता जो <br>  ।।२।।  </p>
			<p style="color:green"> <i> अर्थ - तो परमात्मा प्रगटला असता, जगत दिसत नाही व तो
			परमात्मा लपला असता जगत भासते. खरं तर तो परमात्मा प्रगटही होत नाही वा लपतही नाही. तो आहे तसाच असतो.
			अर्थात् लपणे व प्रगटणे ह्या क्रिया त्याच्या ठिकाणी संभवतच नाहीत. </i> <br> ।।२।।  </p>
			<p> जोवरी त्याचे विस्मरण। तोवरी जगताचे भान। होता त्याचे प्रगटन। विश्व नासे <br>  ।।१०।। </p>
			<p> दिसते अथवा लोपते। तेथे कांहीच नसते। म्हणोनी लागेना कोणते । न्यून त्याला <br>  ।।११।। </p>
			<p> तो असे अतिविशाल । कोणा मागे तो लपेल । त्याहूनी मोठे असेल । कोण ह्या जगी <br>  ।।१२।। </p>
			<p> म्हणोनी कोठे लपणे। अथवा प्रगट होणे। तेथे ऐसे होणे न होणे। असेचिना <br>  ।।१३।।</p>
			<p align="center"> परंतु सामान्य माणसाला जोपर्यंत त्याचे विस्मरण असते तोपर्यंत त्याला संपूर्ण जगताचे भान असते. एकदा का त्याला परमात्म दृष्टी प्राप्त झाली की मग मात्र, संपूर्ण विश्वाचा निरास होतो (म्हणजे संपूर्ण विश्वच त्याला भगवत् रूप  दिसते.) <br>  ।।१०।। </p>
			ही ज्ञानदृष्टी प्राप्त झाली असता लक्षांत येते की त्या परमतत्त्वाचे ठिकाणी लपणे, काही काळ न दिसणे किंवा लगेच दिसणे अथवा स्पष्ट होणे असे काहीच नसते. म्हणून त्याचेमध्ये कोणताही कमीपणा येत नाही. <br>  ।।११।। </p>
			तो इतका विशाल आहे की तो कोणाच्याच मागे लपू शकत नाही कारण ह्या जगात त्याच्याहीपेक्षा मोठे कोणी आहे काय ? <br>  ।।१२।। </p>
			म्हणून कुठे लपून बसणे अथवा प्रगट होणे असे तेथे संभवतच नाही. <br>।।१३।। </p>
			
			<hr> <p style="color:brown"> (11) </p> 

			
			<p style="color:brown"> बहु जंव जंव होये। तंव तंव कांहीच न होये। कांही नहोनि आहे। अवघाचि जो <br>।।३।। </p>
			<p style="color:green"> <i> अर्थ निर्गुण, निराकार असा परमेश्वर (स्वसंकल्पाने) जसजसा बहुविध रुपे धारण करत जातो तसातसा तो पुष्कळ कांही व्हायला हवा होता परंतु (इतकी बहुविध रुपे धारण करुनही) तो कांहीच होत नाही, म्हणजे आहे तसाच राहतो व असा काहीच न होताहि तो सर्व कांही होत असतो. </i> <br>।।३।। </p>
			<p> दिसती ढगांचे आकार। हत्ती घोडा किंवा वानर। परी ते जाणा खरोखर । मेघची सारे <br>।।१४।। </p>
			<p> तैसाचि हा विश्वंभर । नाना रुपे दाविणार । परी अंतरी असणार। असे तैसा <br>।।१५।। </p>
			<p> जसा जसा तो दिसतो। जगाला नाहीसे करतो । काहीच न होता असतो। सर्व काही <br>।।१६।। </p>
			<p> सुंदर दृष्टान्त घेवून हा विषय आपण पटवून घेवू या. लहान मुलांना ज्याप्रमाणे ढगांचे वेगवेगळे आकार दिसतात. कधी एखादा ढग हत्ती वाटतो, तर एखादा घोड्यासारखा भासतो, तर एखादा ढग वानराचे रुप घेवून आल्यासारखे वाटते. पण खरे पाहिले असता ते सर्व प्रत्यक्षात फक्त ढगच असतात <br>।।१४।। </p>
			<p> अगदी त्याचप्रमाणे ह्या विश्वात आंत बाहेर व्यापून असणारा परमात्मा अनंत रुपांनी (मानव, प्राणी, वनचर, जलचर इ. रुपांनी) प्रगट झाल्यासारखा वाटतो पण तो अंतरी मात्र जसा आहे तसाच असतो. <br>।।१५।। </p>
			<p> साधकाला जसजसे त्या परमात्म्याचे स्वरुप कळायला लागते, तसतसे जगाचे आकार, रुप, रंग नाहीसे होतात. मुळात तो स्वतः काहीही न होता सर्व काही तोच असतो. <br>।।१६।। </p>
			<p style="color:brown">  सोनें सोनेपणा उणे। न येतांचि झाले लेणे। तेंवि न वेंचता जग होणे। अंगे जया <br>।।४।। </p>

			<hr> <p style="color:brown"> (12) </p> 


			<p style="color:green"> <i>अर्थ - ज्याप्रमाणे सोन्याचा सोनेपणा यत्किंचितही कमी न होता, ते सोने अलंकाराचे रुप धारण करते, तद्वतच परमात्म वस्तूमध्ये यत्किंचितही बदल, बिघाड न होता तीच परमात्मवस्तू जगतरूपाने प्रगटते </i> <br>।।४।। </p>
			<p>  सोन्याचे अलंकार केले। सोन्यात काय कमी झाले। सोने सोनेच राहिले। होते तैसे <br> ।।१७।।</p>
			<p> तैसे न होता परिवर्तन। 'स्व'रुपात थोडेही जाण। विश्वरुपा करी धारण। परमेश्वर <br>।।१८।।</p>
			<p> नाना रुपे वेष नाना। नाना भाषा प्रांत नाना। परी अंतरीच्या खूणा। सूज्ञ जाणे <br>।।१९।।</p>
			<p> जसे की सोन्याचे अलंकार केले असता त्याच्या सोनेपणात थोडेही न्यूनत्व येत नाही, किंबहूना बांगड्या, पाटल्या, चपलाहार, कंठी वगैरे दागिन्यांमधून ते सौंदर्यरुपाने नटले तरी त्याचे सोनेपण कायमच राहते. <br>।।१७।।</p>
			<p> त्याचप्रमाणे हा परमात्मा स्वतःच्या स्वरुपात थोडाही बदल न करता तसाच्या तसाच संपूर्ण विश्वरुपाला धारण करतो <br>।।१८।। </p>
			<p> संपूर्ण चराचरात वेगवेगळी रुपे दिसली, निरनिराळी वेष धारण केलेली माणसे दिसली, वेगवेगळ्या भाषा ऐकू येत असल्या, नाना प्रांत दिसले तरी सुद्धा या सर्वांच्या पाठीमागे एकच तत्त्व भरलेले आहे. हे सूज्ञ लोक जाणतात, ते तत्त्व म्हणजे परमात्मस्वरुप होय<br>।।१९।। </p>
			<p style="color:brown"> कल्लोळकंचुक । न फेडितां उघडें उदक। तेंवी जगेंसी सम्यक् । स्वरुप जो <br>।।५।। </p>
			<p style="color:green"> <i> अर्थ - लाटारुपी वस्त्र बाजूला न करताही पाणी ज्याप्रमाणे उघडपणे आहेच. तसे जग बाजूला न सारताही परमात्मस्वरुप उघडपणे आहेच. </i> <br> ।।५।।</p>
			<p> तरंग लाटा आणि जळ। हा तर शब्दांचाच खेळ। ते असे पाणीच केवळ । अंतर्बाह्य <br>।।२०।।</p>

			<hr> <p style="color:brown"> (13) </p> 

			<p> त्या लाटांचे आवरण। वरी तैसेचि ठेवून। तरी जलाचे जलपण। तैसेचि राही  <br>।।२१।। </p>
			<p> विश्व आणि विश्वनियंता। हा शब्दभेदचि तत्त्वता। अभिन्न त्यांची एकता। नित्य असे  <br>।।२२।। </p>
			<p> न करिता विश्वनाश। पहा प्रभु स्वरुपास। विश्वरुपें तोचि खास। नटला असे  <br>।।२३।। </p>
			<p> तरंग, लाटा आणि जल हे शब्द जरी तीन असले तरी तो नुसता शब्दांचाच खेळ आहे. कारण त्या तीनही शब्दातून प्रतीत होते ते फक्त पाणी. तरंग म्हटले काय किंवा जल म्हटले काय किंवा लाटा म्हटले काय ते आतबाहेर पाणीच पाणी आहे.  <br>।।२०।। </p>
			<p> पाण्यावर लाटाचे आवरण आहे असे वाटले तरी ते पाणीस्वरुपच आहे. समुद्रावर लाटांचे आवरण आहे असे म्हटले तरी ते आवरणही पाणी आहे. यामुळे जलतत्त्वामध्ये यत्किंचितही बदल होत नाही. लाटेच्या स्वरुपातही ते पाणीच राहते.  <br>।।२१।। </p>
			<p> विश्व आणि विश्वनियंता हे केवळ शब्दांचे भेद आहेत. विश्वापासून विश्वनियंता वेगळा नाही व विश्वनियंत्यापासून विश्वही वेगळे नाही. तरी त्याची एकता, अभिन्नता सदा सर्वदा आहेच आहे.  <br>।।२२।। </p>
			<p> विश्वाला बाजूला न सारता म्हणजेच विश्वाचा (नाश) निरास न करता भगवंताच्या स्वरुपास पाहता आले पाहिजे. कारण तो प्रभूच संपूर्ण विश्वरुपाने नटलेला आहे. (थोडक्यात विश्वदर्शन म्हणजेच विश्वनाथ दर्शन अशी भावना व्हायला हवी.)  <br>।।२३।। </p>
			<p style="color:brown">  परमाणूंचिया मांदिया। पृथ्वीपणें न वचेचि वायां। तेवीं विश्वस्फूर्ति इयां । झांकवेना जो  <br>।।६।। </p>
			<p style="color:green"> <i> अर्थ - मातीच्या अतिसूक्ष्म कणांच्या समुदायामुळे पृथ्वी झाकल्या जात नसून खरं म्हणजे मातीच्या त्या ढेकळांतूनही ज्याप्रमाणे पृथ्वीचाच निर्देश होतो त्याचप्रमाणे ह्या विश्वस्फूर्तिने अर्थात् स्फुरलेल्या विश्वामुळे परमात्मा झाकल्या जात नसून उलट तो विश्वरुपानेच प्रगट हातो. </i> <br>।।६।। </p>

			<hr> <p style="color:brown"> (14) </p> 

			<p> हे मातीचे असंख्य कण। ते टाकती पृथ्वी झाकून।  ऐसे बोलणेच अज्ञान। प्रगट करी <br>।।२४।। </p> 
			<p> परमाणूंची मांदियाळी। मिळोनीच पृथ्वी सगळी । कैसी मानावी वेगळी। ज्ञानीयाने <br>।।२५।। </p> 
			<p> विश्वरुपे खरोखर। तोचि नटला नटवर। स्वतः स्वतःला झाकणार। सांग कैसा  <br>।।२६।। </p> 
			<p> मातीचे असंख्य कण पृथ्वीला झाकून टाकतात हे बोलणे म्हणजे केवळ अज्ञान प्रगट करणे होय.  <br>।।२४।। </p> 
			<p> मातीच्या अति सूक्ष्म कणाचे समुदाय (परमाणुचे समुदाय) म्हणजेच पृथ्वी होय. त्यामुळे मातीच्या कणांचे समुदाय वेगळे व पृथ्वी वेगळी असे ज्ञानी लोक समजत नाहीत.  <br>।।२५।।  </p> 
			<p> अगदी त्याचप्रमाणे विश्वाचे दर्शन म्हणजेच परमेश्वराचे दर्शन असे ज्ञानी लोक जाणतात. तो परमेश्वरच, तो नटवरच खरोखर विश्वरुप घेवून नटला आहे, हे ते ओळखून असतात, अरे चांगदेवा! तो स्वतःच स्वतःला कसा झांकू शकेल सांग? <br>।।२६।। </p> 
			<p style="color:brown"> कळांचेनि पांघुरणे। चंद्रमा हरपो नेणे। कां वन्ही दीपपणे। आन नोहे  <br>।।७।। </p> 
			<p style="color:green"> <i> अर्थ -  चंद्राच्या सोळा कलांच्या आच्छादनाने चंद्र जसा लोपत नाही, वा झाकला जात नाही किंवा अग्नि, दिवा लावला असता अग्निपासून वेगळा होत नाही. </i> <br> ।।७।। </p>
			<p> चंद्राच्या ज्या सोळा कला। चंद्र तये ना लोपला।
			त्याचीच असे लीला। अलौकीक  <br>।।२७।।  </p> 
			<p> आपुल्या कलांकारणे। होईल काय झांकणे।
			की स्वतःला खुलविणे। सांगावे की  <br>।।२८।।  </p> 
			<p> दिव्यातील पेटती ज्योत। नसे अग्निविरहीत।
			एकचि अग्नि आणि ज्योत। निश्चितपणे  <br>।।२९।।  </p> 
			<p> दिवा लावला म्हणोनी। अग्नि गेला निघोनी।
			ऐसे वदे जर कोणी। अज्ञानी तो  <br>।।३०।।  </p> 

			<hr> <p style="color:brown"> (15) </p> 

			<p> मूळ तत्त्वाचे प्रगटणे। कवण्याही रुपात होणे। तेणे स्वरुपास बाधणे। होईल कैसे  <br>।।३१।।</p>
			<p> चंद्र सूर्याचे प्रकाशणे। होई ज्याच्या सत्तेने । या जगाचे भान होणे। ज्याच्याचमुळे  <br>।।३२।।</p>
			<p> त्यालाच कैसे ते सारे। झांकतील सांग बरे। सर्व तोचि असे, हे खरे। जाण बापा  <br>।।३३।।</p>
			<p> प्रतिपदेपासून तर पौर्णिमेपर्यंतच्या सोळा कलांनी तो चंद्र अधिकच सुशोभित होत असतो. जर एखाद्याने म्हटले की ह्या सोळा कलांमुळे तो झांकल्या जात आहे तर ते बोलणे सूज्ञपणाचे होईल काय? (अर्थात् होणार नाही.)  <br>।।२७।।</p>
			<p> आपल्या कलांनी आपणच झाकल्या जाणे कधी शक्य आहे काय? उलट त्या कलांनी स्वतःला खुलविणे, स्वतःला अधिक विशेषत्वाने प्रगट करणेच होईलना? तूच सांग !  <br>।।२८।।</p>
			<p> दिव्यातील पेटलेली ज्योत ही अग्निविरहीत नसते. ज्योत व अग्नि हे दोन्ही निश्चितपणे एकरुपच असतात. किंबहूना अग्नीच ज्योतरुपाने विशेषत्वाने प्रगटलेला असतो.  <br>।।२९।।</p>
			<p> दिवा लावला म्हणजे अग्नि निघून गेला किंवा नाहीसा झाला असे जर कोणी म्हणेल तर तो मंदबुद्धीच होय <br>।।३०।।</p>
			<p> मूळ परमात्मतत्त्व जरी कोणत्याही रुपात प्रगटले तरी त्यामुळे त्याच्या स्वस्वरुपास बाधा येणे कसे शक्य आहे ?  <br>।।३१।।</p>
			<p> परमात्मवस्तूच्या ज्ञानरुप सत्तेनेच चंद्र व सूर्याचे प्रकाशणे होते. तसेच या जगताचे भानही केवळ त्या सत्तारुप परमात्म्यानेच होत असते  <br>।।३२।।</p>
			<p> तर तेच चंद्र, सूर्य, जगत हे सारे त्याला झांकतील असे कसे होईल सांग बरे? अरे तो परमात्माच हे सर्व काही होवून बसला आहे, हे तूं खऱ्या अर्थाने जाणून घे.  <br>।।३३।।</p>
			<p style="color:brown">  म्हणोनि अविद्या निमित्ते। दृष्य द्रष्टत्व वर्ते। ते मी नेणे, आइते। ऐसेंचि असे  <br> ।।८।।</p>
			<p style="color:green"> <i> अर्थ - पाहावयाची वा पाहिली जाणारी वस्तू म्हणजे दृश्य व पाहणारा म्हणजे द्रष्टा, हे दोन्ही अविद्येमुळे अर्थात मायेमुळे वा
			विपरीत ज्ञानामुळे भासतात परंतु (ते दोन्ही मला ठाऊक नाहीत) कारण परमात्म वस्तू स्वयंभू, स्वतः सिद्धच आहे. असा माझा
			अनुभव आहे.  <br> </i> ।।८।। </p>
			
			<hr> <p style="color:brown"> (16) </p> 
			
			
			<p> म्हणौनि चांगदेवा ऐक। अद्वैताची खूण एक। द्रष्टा दृश्य दर्शन एक। आम्हालागी  <br> ।।३४।। </p>
			<p> केवळ अज्ञानाकारणे। आत्म्यास भिन्नत्वे पाहणे। आणि त्रिपुटीचे असणे। त्याचमुळे  <br> ।।३५।। </p>
			<p> दृश्य द्रष्टा आणि दर्शन । हे तो शब्दांचेच नर्तन। सत्य वाटे तरी तूं जाण। असत्य ती  <br> ।।३६।। </p>
			<p> म्हणून चांगदेवा मी तुला अद्वैताची एक महत्त्वाची खूण सांगतो. अरे! माझ्या दृष्टीने द्रष्टा (पाहणारा), दृश्य (जे पाहिल्या जाते ते), आणि पाहण्याची प्रक्रीया म्हणजे दर्शन हे सर्व एकच आहे कारण पाहणाऱ्याचे अस्तित्त्व त्याच्या सत्तेने असते, दृश्य वस्तूहि त्याच्या सत्तेने प्रतीत होते. व पाहण्याची क्रियासुद्धा त्याच्या सत्तेनेच घडत असल्याने त्या तिन्ही वेगवेगळ्या नसून त्यामधून एक परमात्माच प्रगट होतो हे त्यामागील अद्वैत होय व तेच ज्ञानेश्वर महाराज येथे सांगत आहेत.   <br> ।।३४।। </p>
			<p> केवळ अज्ञानामुळे आत्म्यास भिन्नत्वाने वेगळेपणाने पाहिले जाते. (खरे तर आत्मा व परमात्मा ह्या दोन वस्तू नाहीतच.) आणि त्याच अज्ञानामुळे द्रष्टा, दृश्य व दर्शन ही त्रिपुटी भगवंतापासून वेगळी आहे असे वाटते.  <br> ।।३५।। </p>
			<p> अरे! दृश्य, द्रष्टा व दर्शन हे केवळ शब्दांचेच नर्तन आहे, म्हणजेच शब्दांचा खेळ आहे. तुला ही त्रिपुटी जरी सत्य वाटत असली तरी ती तशी नाहीच हे तूं जाणून घे.  <br> ।।३६।। </p>
			<p style="color:brown">   जेंवि नाममात्र लुगडें। येऱ्हवीं सूतचि ते उघडें। कां माती मृद्भांडे। जयापरी  <br> ।।९।। </p>
			<p style="color:green"> <i> अर्थ -  ज्याप्रमाणे सुताने तयार झालेल्या वस्त्राला लुगडेहे नाम प्राप्त होते. पण खरे तर ते लुगडे हे सुतच असते. किंवा मातीलाच मातीचे भांडे म्हणून ओळखले जाते. (त्याचप्रमाणे परमात्म्यालाच जगत हे नाम प्राप्त झाले आहे)  <br> </i> ।।९।। </p>

			<hr> <p style="color:brown"> (17) </p> 
		
			<p> डोळ्यांनी लुगडे दिसते। परी ते सुतची असते । उभे नी आडवे जाण ते। धागे सारे  <br> ।।३७।। </p>
			<p> माठ म्हणावे ज्या लागूनी। मातीच ती सर्व बाजूंनी। यांस जाणती फक्त ज्ञानी। अंतरंगी  <br> ।।३८।। </p>
			<p> सुताचे जरी वस्त्र केले। मातीचे भांडे बनविले । तरी ते तैसेचि राहिले। 'स्व'रुपात  <br> ।।३९।। </p>
			<p> एका पाठोपाठ एक दृष्टान्त देत ज्ञानेश्वर महाराज हा विषय खुलवून स्पष्ट करीत आहेत. अरे चांगदेवा! डोळ्यांनी लुगडे ही वस्तू जरी दिसत असली तरी त्या लुगड्यामध्ये सुताचेच आडवे व उभे धागे असतात ना हे तू जाणून घे.  <br> ।।३७।। </p>
			<p> ज्या वस्तूला माठ, रांजण, सुरई इ.इ. म्हणतात ती वस्तू सर्व बाजूंनी म्हणजेच आंतून व बाहेरुन मातीच माती असते हे सत्य फक्त ज्ञानी लोक अंतःकरणात जाणून असतात  <br> ।।३८।। </p>
			<p> सुताचे जरी वस्त्र केले तरी सुत स्वस्वरुपात असतेच, तसेच मातीचे भांडे बनविले तरी माती ही स्वस्वरुप टाकित नाही.  <br> ।।३९।।  </p>
			<p style="color:brown">  तेंवी द्रष्टा दृश्य दशे। अतीत दृङ् मात्र जें असे। तेंचि द्रष्टादृश्यमिसे। केवळ होय  <br> ।।१०।। </p>
			<p style="color:green"> <i> अर्थ -  खरे तर द्रष्टा व दृश्य अवस्थेचे पलीकडे ज्ञानरुप वस्तू आहे. तीच परमात्म वस्तू दृश्य द्रष्ट्याच्या निमित्ताने प्रगट होते <br> </i>।।१०।। </p>
			<p>  जे त्रिपुटीच्या पलिकडे। परमात्म्याचे रुपडे। ज्ञानस्वरुप चोहिकडे। जाणावेचि  <br>।।४०।। </p>
			<p>  मूळ तत्त्वास पाहणे। ही ज्ञानीयांची लक्षणे। द्रष्टा दृश्य आणि दर्शने। तोचि असे  <br> ।।४१।।  </p>
			<p> जे जे दिसते भूवरी। ते सर्वचि असे श्रीहरी। विश्वरुपे येई समोरी। विश्वंभर  <br> ।।४२।। </p>
			<p> जो मूळ तत्त्वाशी जाणतो। तो दुजे न कांही मानतो। सर्वांतर्यामीच पाहतो। सद् वस्तूतें <br> ।।४३।। </p>

			<hr> <p style="color:brown"> (18) </p> 

			<p>  दृश्य, दृष्टा व दर्शन ह्या त्रिपुटीच्या पलीकडे असलेल्या ज्ञानस्वरुप परमात्म्याचेच रुप सर्वदूर व्यापून राहीले आहे हे तू जाणून घ्यावेस  <br>।।४०।। </p>
			<p>  मूळ तत्वाला जाणणे हेच ज्ञानीयांचे लक्षण होय. (कारण ज्ञानी लोक वरील बाह्यांगाला न पाहता मूळ तत्त्वास पाहतात.) त्याच्या दृष्टीने ॐ द्रष्टा, दृश्य आणि दर्शन हे तिन्ही तो परमेश्वरच असतो.)  <br>।।४१।। </p>
			<p>  या पृथ्वीवर जे जे दिसते ते ते सर्व श्रीहरीच आहे. विश्वरुपाने तो विश्वंभरच प्रत्यक्ष प्रगट झाला आहे हे ते जाणतात.  <br>।।४२।। </p>
			<p>  मूळ तत्वाला जाणणारा एका परमेश्वराशिवाय दुसरे कांही मानत नाही. कारण तो सर्वांच्या अंतर्यामी परमेश्वरासच पाहत असतो.  <br>।।४३।। </p>
			<p style="color:brown"> अलंकार येणे नामे। असिजे निखिल हेमे। नाना अवयवसंभ्रमे। अवयविया जेवीं  <br>।।११।।  </p>
			<p style="color:green"> <i> अर्थ -  अलंकार किंवा दागिना या नांवातून केवळ एक सोनेच भरुन असते किंवा अनेक अवयवांच्या समूहातून एक अवयवीच (चैतन्यच) प्रगट होतो. <br> </i>।।११।। </p>
			<p>  सोन्याचे अलंकार केले। विविधतेने घडविले । परी सोनेच म्हणितले। तयांलागी  <br>।।४४।। </p>
			<p>  हस्तपादादी ते अनेक । असती अवयव देख। परी त्यात चैतन्य एक। राहतसे  <br>।।४५।। </p>
			<p>  त्यास म्हणती अवयवी। अवयवा सदा नाचवी ।। इंद्रियांच्या मिसे दाखवी। स्वतःलागी  <br>।।४६।। </p>
			<p>  सोन्याचे मंगळसूत्र, पाटल्या, बांगड्या वगैरे अनेक अलंकार जरी केले तरी सर्वांना सोनेच म्हटल्या जाते. (२५ तोळे सोन्याचे दागिने मुलीच्या अंगावर घातले असे म्हणतांना २५ तोळे सोनेच मुलीला दिले हा अर्थ निघतो.)  <br>।।४४।। </p>
			<p>  शरिरामध्ये हात-पाय, मुख, डोके असे अनेक अवयव असतात. परंतु त्या सर्व अवयवांमध्ये एकच चैतन्य वास करते. <br>।।४५।।  </p>
			<p>  त्या चैतन्यालाच अवयवी असे म्हणतात. तो अवयवी अवयवांना नाचवीत असतो म्हणजे तो अवयवांद्वारे विविध प्रकारची कर्मे करवून  घेतो व इंद्रियांच्या निमित्ताने तो आपले अस्तित्व प्रगट करतो. <br>।।४६।। </p>

			<hr> <p style="color:brown"> (19) </p> 

			
			<p style="color:brown">  तेंवी शिवोनि पृथ्वीवरी। भासती पदार्थाचिया परी। प्रकाशे, ते एकसरी। संवित्ति हे  <br> ।।१२।।</p>
			<p style="color:green"> <i> अर्थ -  तसे शिवापासून ते पृथ्वीपर्यंत अनेक प्रकारचे पदार्थ भासतात. परंतु त्या सर्वांना प्रकाशित करणारी एक संवित्तिच (सत्तारुप ज्ञानच) होय. <br> </i>।।१२।।</p>
			<p>  ईश्वरापासोनि मेदिनी। विपुल असे पदार्थांनी। ते सर्व घेती जाणूनी। ज्ञाना कारणे  <br>।।४७।। </p>
			<p>  चेतन असो अचेतन । त्याचे होतसे प्रकाशन। संवित् हेचि कारण। ज्ञानरुप  <br> ।।४८।।</p>
			<p>  संवित् परब्रह्म ज्ञान। हे एकाचे नामाभिधान। ते प्रगटे, सर्व होवून। भुवनत्रय  <br> ।।४९।।</p>
			<p>  ईश्वरापासून पृथ्वीपर्यंत ह्या संपूर्ण विश्वात अनेक भरपूर पदार्थांची रेलचेल आहे. ते सर्व पदार्थ केवळ ज्ञानानेच जाणल्या जातात.  <br> ।।४७।।</p>
			<p>  जड असो वा चेतन असो ह्या दोन्ही पदार्थांना एक चित्शक्तीच म्हणजे ज्ञानच प्रकाशीत करीत असते. अर्थात् एका ज्ञानामुळेच अमुक एक पदार्थ जड आहे अमुक एक पदार्थ चेतन आहे ह्याचे ज्ञान होते.  <br> ।।४८।।</p>
			<p>  संवित्, परब्रह्म आणि ज्ञान ही तिन्ही त्या परमात्म्याचीच नावे होत. तो परमात्माच त्रिभुवनांच्या रुपाने म्हणजेच सकल विश्वरुपाने प्रगट झाला आहे.  <br> ।।४९।।</p>
			<p style="color:brown">   नाहीं ते चित्र दाविती। परी असे केवळ भिंती। प्रकाशे ते संवित्ति। जगदाकारे  <br> ।।१३।।</p>
			<p style="color:green"> <i> अर्थ - आपण अनेकदा भिंतीवर काढलेली विविध चित्रे पाहत असलो तरी आपल्याला मूळ भिंतीचे विस्मरण होत नाही. तद्वतच समोर विश्व दिसले तरी ज्ञानी लोकांना विश्वनाथाचेच दर्शन होत असते.  <br> </i> ।।१३।।</p>

			<hr> <p style="color:brown"> (20) </p> 
			
			<p>  भिंतीवरी चित्र काढले। वाघसिंहादी अस्वले। वा मानवादी चितारले। नाना परी   <br>।।५०।।</p>
			<p>  तेणे का भिंतीस झांकले। कि सांग सुशोभित केले। भिंतीमुळेच प्रकाशले। चित्र अवघे   <br>।।५१।।</p>
			<p>  तैसेचि जे विश्व दिसते। ते केवळ ज्ञान असते। जगत्रुपे प्रकाशते। संवित्तिच   <br>।।५२।।</p>
			<p>  वाघ, सिंह, अस्वले इ. प्राण्यांची किंवा मानवांची अथवा इतर गोष्टींची अनेक चित्रे भिंतीवर काढलेली असतात.   <br>।।५०।।</p>
			<p>  त्या चित्रांमुळे भिंत झाकल्या गेली असे होईल काय? अर्थात् नाही! उलट ती भिंत त्या चित्रांमुळे अधिकच खुलून दिसते आणि दुसऱ्या दृष्टीने पाहिले तर त्या चित्रांचे प्रकाशन भिंतीमुळे होते. (म्हणजे येथे मूळ कारण भिंत हीच आहे.)   <br>।।५१।।</p>
			<p>  त्याचप्रमाणे जे विश्व दिसते ते केवळ ज्ञानच असते. विश्वरुपाने परब्रह्मच प्रकाशित होते.   <br>।।५२।।</p>
			<p style="color:brown">  बांधयाचिया मोडी। बांधा नहोनि गुळाचि गोडी। तयापरी जगपरवडी । संवित्ति जाण   <br>।।१४।।</p>
			<p style="color:green"> <i> अर्थ -  गुळाची भेली बनविली किंवा फोडली तरी गुळाच्या गोडीत काहीही फरक पडत नाही. तद्वतच ज्ञानच (संवित्ति) जगतरूपाने सर्वदूर संपूर्णतया व्यापून असते. <br> </i> ।।१४।।</p>
			<p>  गुळाची भेली बनविली। गोडी कां ती आकारा आली। भेली फुटताच संपली। गोडी काय   <br>।।५३।।</p>
			<p>  भेली असली वा नसली। गोडी तैसीच राहिली। त्यापरी जगात नांदली। संवित्ति ही   <br>।।५४।।</p>
			<p>  दिसो किती द्वैत जगती। परी सारे एकचि अंती। अद्वैत तत्त्वा जाणती। तेचि ज्ञानी ।।५५।।</p>
			<p>  समजा आपण गुळाची भेली तयार केली तर गोडीलाही त्या भेलीचा आकार प्राप्त होतो काय? किंवा भेली तोडली वा फोडली तर गोडी पण तुटते किंवा फुटते काय? अर्थात् नाही! गुळाची भेली फोडल्यामुळे त्यातील गोडी कमी-जास्त होत नाही ।।५३।।</p>
			
			<hr> <p style="color:brown"> (21) </p> 
			
			<p>  गुळाला भेलीचा आकार दिला किंवा न दिला तरी सुद्धा गुळातील गोडी कायमच असते. त्याचप्रमाणे हे जगत् आकाराला आले किंवा न आले तरी संवित्ती म्हणजे सत्तारूप ज्ञान हे कायमच असते.  <br>।।५४।। </p> 
			<p>  जगामध्ये नाम, रुप, रंग, गुण वगैरे संबंधाने कितीही द्वैत म्हणजे वेगळेपण भासत असले तरी ज्ञानी लोक त्या सर्वांमागील अद्वैतालाच जाणतात. म्हणजेच द्वैतपणाने दिसणारे सारे जग आदि अंती एकच आहे हे जे जाणतात तेच ज्ञानी असतात.   <br>।।५५।।</p> 
			<p style="color:brown">  घडियेचेनि आकारें। प्रकाशिजे जेवीं अंबरें। तेंविं विश्वस्फूर्ति स्फुरे। स्फूर्तिचि हे   <br>।।१५।।</p> 
			<p style="color:green"> <i> अर्थ -  घडीच्या आकारातून जसे वस्त्रच स्पष्ट दिसते तसेच ह्या दिसणाऱ्या विश्वातून मूळ स्फूर्तिचेच (म्हणजे संवित्तिचेच) दर्शन होते.   <br></i> ।।१५।।</p> 
			<p>  वस्त्राची घडी करीता। वस्त्र लोपते कां आता। घडी करुनही तत्त्वता। स्पष्ट दिसे <br> ।।५६।।</p> 
			<p>  किंवा घडीस उलगडले। तेणेवस्त्र स्पष्ट दिसले। लांबी रुंदी पोत भरले। नजरे मध्ये   <br>।।५७।।</p> 
			<p>  तैसे या जगताचे झाले। ज्ञानचि विश्वरुपा आले। चैतन्य येथ पसरले। विश्व म्हणौनी   <br>।।५८।। </p> 
			<p>  स्फूर्ति म्हणजे प्रकाशणे। त्यासचि म्हणावे स्फुरणे। या दृश्य विश्वास जाणणे । विश्वस्फूर्ति   <br>।।५९।।</p> 
			<p>  वस्त्राची जरी घडी केली तरी मूळ वस्त्र थोडीच लोप पावते? उलट घडीच्या रुपाने ते वस्त्र जास्तच स्पष्ट दिसते.   <br>।।५६।। </p> 
			<p>  किंवा घडी उलगडली तर तेच वस्त्र अधिक खुलून दिसते. कारण त्या वस्त्राची लांबी, रुंदी, पोत कसे आहे ते घडी उकलल्यावरच स्पष्टपणे नजरेत भरते   <br>।।५७।।</p> 

			<hr> <p style="color:brown"> (22) </p> 

			<p>  अरे अगदी त्याचप्रमाणे या जगताचे झाले आहे. जणू कांही झानाची घड़ी उकलली अन् विश्वरुप प्रगट झाले. किंवा चैतन्यच विश्वरूपाने दिसू लागले. <br>।।५८।।</p>
			<p>  स्फूर्ति म्हणजेच प्रगटणे होय त्यालाच स्फुरणे असेही म्हणतात. व त्या स्फूरण्याचा परिणाम म्हणून हे दृश्य विश्व आकारास आले. ह्या दिसणाऱ्या जगतालाच विश्वस्फूर्ति अशी संज्ञा आहे. <br>।।५९।। </p> 
			<p style="color:brown">  न लिंपता सुखदुःख । येणें आकारे क्षोभोनि नावेक। होय आपणिया सन्मुख। आपणचि जो <br>।।१६।। </p> 
			<p style="color:green"> <i> अर्थ -   तो परमात्माच क्षणभर क्षोभ पावून, सुख-दुःखानी लिप्त न होता आपणच आपल्यासमोर आला आहे. <br></i> ।।१६।। </p> 
			<p>  कार्यासाठी सरसाविला। क्षणभरी क्षोभ पावला ।। परमात्मा उभा राहिला। स्वतः समोरी <br>।।६०।।  </p> 
			<p>  सुख दुःखाचे लेपन। थोडेही न घेता लावून । तो विश्वाकार करी धारण। एकलाचि <br>।।६१।। </p> 
			<p>  निर्गुण निराकार असणारा परमात्मा विश्वोत्पत्तीचे कार्य करण्यासाठी सरसावला, क्षणभर स्वस्वरुपापासून क्षोभ पावून स्वतःच स्वत. समोर (विश्वरुपाने) उभा राहीला. (म्हणजे प्रगट झाला) <br>।।६०।। </p> 
			<p>  विश्वोत्पत्तीचे कार्य करतांना तो भगवंत य‌त्किंचितही सुख दुःखाचा लेप लावून घेत नाही व स्वतः एकटाच संपूर्ण विश्वाचा आकार धारण करतो. <br>।।६१।। </p> 
			<p style="color:brown">  तया नांव दृश्याचे होणें। संवित्ति दष्ट्रत्वा आणिजे तेणें। बिंबा बिंबत्व जालेपणें। प्रतिबिंबाचेनि <br>।।१७।। </p> 
			<p style="color:green"> <i> अर्थ - अरुपा असलेली संवित्ति (म्हणजेच परब्रह्मा) रुपाला आल्याने जणूकाही त्या आकारास आलेल्या जगताला दृश्य हे नाव पडले. त्या   दृश्याच्या सापेक्षेने संवित्तिला द्रष्टा ही पदवी प्राप्त झाली. ज्याप्रमाणे आरशात पडलेल्या प्रतिबिंबामुळे मुखाला विनाकारणच बिंबत्व प्राप्त होते.  <br></i> ।।१७।।</p>

			<hr> <p style="color:brown"> (23) </p> 

			<p>  दर्पणी दिसता आपण। प्रतिबिंबरुपाने जाण। आपणा बिंब नामाभिधान। प्राप्त होई <br> ।।६२।। </p> 
			<p>  प्रतिबिंबाच्या सापेक्षेने। आपणासी बिंबत्व येणे। तैसे संवित्तीस ह्या विश्वाने। द्रष्टत्व येई <br>।।६३।। </p> 
			<p>  हीच लीला भगवंताची। दृश्य आणि द्रष्टा तोचि । छबी पाहे स्वतःची । स्वतःमध्ये <br>।।६४।। </p> 
			<p>  प्रतिबिंबरुपाने जेंव्हा आपण आरशात दित्ततो, तेव्हाच आपल्याला बिंब हे नांव प्राप्त होते <br>।।६२।। </p> 
			<p>  आरशात पडलेल्या त्या प्रतिबिंबाच्या सापेक्षेने ज्याप्रमाणे आपणाला बिंबत्व प्राप्त होते त्याचप्रमाणे हे चांगदेवा, विश्वरुप धारण केल्यामुळे संवित्तिला दष्टत्व प्राप्त होते. <br>।।६३।। </p> 
			<p>  स्वतःच विश्वरुप होवून स्वतःचेच रुप स्वतः पाहण्याची किमया भगवंत करतो. म्हणजे तोच दृश्यही होतो व तोच द्रष्टाही होतो. यालाच भगवंताची लीला म्हणतात <br>।।६४।। </p> 
			<p style="color:brown">  तेवी आपणचि आपुला पोटी। आपणया दृश्य दावित उठी। द्रष्टा दृश्य दर्शन त्रिपुटी। मांडे तें हे <br>।।१८।। </p> 
			<p style="color:green"> <i> अर्थ -  तो परमात्मा आपणच आपल्या आश्रयाने, आधाराने (स्वबलाने) दृश्य दाखवीत जातो व द्रष्टा, दृश्य, दर्शन ह्या त्रिपुटीची मांडणी करुन व्यवहार करतो.  <br></i>।।१८।। </p> 
			<p>  चांगदेवा जाण यापरी। द्रष्टा दृश्यादी असे हरी। हाच असे रे खरोखरी। चिद्विलास <br>।।६५।। </p> 
			<p>  जैसे प्रतिबिंबाकारणे। स्व मुखासी बिंबत्व येणे। परी ते मुखचि असणे। जियापरी <br>।।६६।। </p> 
			<p>  तैसे रे मूलतत्त्व एक। तया वाटे व्हावे अनेक। होतसे आपणा सन्मुख। आपणचि <br>।।६७।। </p> 
			<p>  त्याच्या ह्या स्फुरणाकारणे। जगताची निर्मिती होणे। त्यास जाणावे सापेक्षेने। विश्वनाथ <br>।।६८।। </p> 

			<hr> <p style="color:brown"> (24) </p> 

			<p>  तेचि सांगतो पुन्हा तुला। भागविण्या जणूं हौसेला तोची स्वतः रचना झाला। त्रिपुटीची  <br>।।६९।। </p> 
			<p>  विश्वपसाऱ्यास पाहून। व्हावे त्याचेचि दर्शन। ज्ञानी भक्ताचे लक्षण। ऐसे असे  <br>।।७०।। </p> 
			<p>  दृश्य द्रष्टा आणि दर्शन। त्रिपुटी रुपे भगवान्। नटला असे परिपूर्ण। जाण बा रे  <br>।।७१।।  </p> 
			<p>  अरे चांगदेवा, खरोखर, द्रष्टा, दृश्य वगैरे हे सर्व हा श्रीहरीच आहे हे तू जाणून घे. अरे हाच त्या भगवंताच्या चैतन्याचा विलास आहे  <br>।।६५।। </p> 
			<p>  अरे, ज्याप्रमाणे प्रतिबिंबामुळे स्वतःच्या मुखाला बिंबत्व येते, अन्यथा प्रतिबिंब, बिंब, मुख ह्या तीन गोष्टी नसून केवळ ते एक मुखच आहे.  <br>।।६६।। </p> 
			<p>  खरे पाहिले असता, चांगदेवा ते चैतन्य तत्त्व एकच आहे. परंतु त्या एकुलत्या एक तत्त्वाला (भगवंताला) अनेक रुपे घ्यावीशी वाटली आणि म्हणून तो स्वतः स्वतःच्या समोर अनेक रुपाने उभा राहिला.  <br>।।६७।। </p> 
			<p>  आणि त्याच्या ह्या (एकोऽहं बहुस्याम्) स्फुरणामुळे जगताची निर्मिती झाली. जगताच्या सापेक्षेनेच तो जगन्नाथ झाला हे तू जाण.  <br>।।६८।। </p> 
			<p>  आपणच आपल्याला पाहण्याची, आपणच आपणाशी खेळण्याची, आपणच आपल्यावर प्रेम करण्याची हौस भागविण्यासाठी तो स्वतःच त्रिपुटीकार झाला. म्हणजे द्रष्टा, दृश्य, दर्शन झाला. हेच मी तुला पुनः पुनः सांगत आहे.  <br>।।६९।। </p> 
			<p>  ह्या एवढ्या मोठ्या विश्वपसाऱ्यास पाहत असतांना आपणाला केवळ त्याचेच अखंड दर्शन व्हावे. अरे! हेच ज्ञानी भक्ताचे लक्षण आहे.  <br>।।७०।। </p> 
			<p>  दृश्य, द्रष्टा, दर्शन ही तिन्ही भगवंताचीच रुपे आहेत. ह्या तिन्ही रुपातून तोच परीपूर्ण नटला आहे हे तूं पक्के जाणून घे  <br>।।७१।। </p> 
			<p style="color:brown">  सुताचिये गुंजे। आंतबाहेर नाहीं दुजें। तेवी तिनपणेंविण जाणिजे। त्रिपुटी हे  <br>।।१९।। </p> 
			<p style="color:green"> <i> अर्थ - सुताच्या गुंड्यामध्ये आंत आणि बाहेर सुतावाचून दुसरे काहीच नसते. त्याचप्रमाणे ह्या दृश्य, द्रष्टा व दर्शन त्रिपुटीला तू तीनपणाने वेगवेगळे जाणू नकोस.  <br> </i> ।।१९।। </p> 

			<hr> <p style="color:brown"> (25) </p> 
			
			<p>  रिळाकडे जाता नजर। धागाचि दिसे सर्वदूर। आंत आणि बाहेर। सूतचि असे   <br>।।७२।। </p> 
			<p>  तैसी त्रिपुटी दिसे वेगळाली। परी ती अंतरी मिळाली। अंतर्बाह्य असे व्यापिली। हरिरुपे   <br>।।७३।। </p> 
			<p>  द्रष्टा दृश्य आणि दर्शन। जरी असती शब्द तीन। परी त्या तीनास सोडून। एकचि पहावे   <br>।।७४।। </p> 
			<p>  तेथे नसेचि कारण। कोणतेही तीनपण। ह्या तीनपणावीण। संवित्ति हे   <br>।।७५।। </p> 
			<p>  जसे दिसते नजरेला। तसे नसते, जाण त्याला। तीनपणे एकचि झाला। परमेश्वर   <br>।।७६।। </p> 
			<p>  सहज जरी रिळाकडे नजर गेली तरी त्यामध्ये सर्वत्र धागाच दिसतो. म्हणजेच आंत आणि बाहेर केवळ एक दोराच दोरा असतो.   <br>।।७२।। </p> 
			<p>  तशी त्रिपुटी जरी वेगळी दिसत असली तरी ती अंतरी एकच असते. म्हणजे ती त्रिपुटी अंतर्बाह्य हरिरुपच असते.   <br>।।७३।। </p> 
			<p>  द्रष्टा, दृश्य, दर्शन हे जरी तीन शब्द वाटत असले तरी त्या तिन्ही शब्दांना सोडून त्यातील एकाच आत्मसत्तेस पहावे.   <br>।।७४।। </p> 
			<p>  खरे तर, चांगदेवा तेथे तीनपणाला कोणतेही कारण नाही. ही संवित्ति (ज्ञान) तीनपणाशिवाय आहे.   <br>।।७५।। </p> 
			<p>  बाह्य दृष्टीने जसे दिसते तसे ते नसून ज्ञानदृष्टीने त्याला पाहिल्यास तो तिन्हीपणातून एकरुप झालेला परमेश्वरच तुला दिसेल   <br>।।७६।। </p> 
			<p style="color:brown">   नुसधैं मुख जैसें । देखिजतसें दर्पणामिसें। वायांचि देखणें ऐसें । गमो लागे   <br>।।२०।। </p> 
			<p style="color:green"> <i> अर्थ - आरशाच्या आधाराने आपण आपलेच मुख पाहत असतो. परंतु ते आरशात दिसणारे मुख खरे असते काय? अर्थात् नाही, म्हणूनच ते दिसणे व्यर्थ (मिथ्या) ठरते. <br> </i>।।२०।। </p> 

			<hr> <p style="color:brown"> (26) </p> 

			<p>  आरशाकारणे केवळ । बिंब प्रतिबिंबाचा खेळ। दावितसे मुखकमळ । आपणालागी  <br> ।।७७।।</p> 
			<p>  मुख हे मुखचि असे। परी ते बिंब ठरतसे। प्रतिबिंब उमटतसे। म्हणोनिया  <br> ।।७८।।</p> 
			<p>  दर्पणात दिसे मुख। ते तो आभासाचे सुख। परी त्या मिथ्यत्वेच देख। द्वैत भासे  <br> ।।७९।।</p> 
			<p>  त्या द्वैताचेचि कारणे। मुखासी नामाभिधाने। बिंब, प्रतिबिंब दर्शने। व्यर्थ होती  <br> ।।८०।।</p> 
			<p>  जेव्हा आपण आपला चेहरा आरशात पाहतो तेव्हा आरशात पडलेल्या प्रतिबिंबामुळे बिंब-प्रतिबिंबाचा सुरु झालेला खेळ आरशाच्या निमित्ताने आपणास पाहावयास मिळतो.  <br> ।।७७।। </p> 
			<p>  वास्तविक मुख हे मुखच असते. परंतु मुखाचे प्रतिबिंब आरशात उमटल्याने त्याच मुखाला बिंब असे म्हटल्या जाते.  <br> ।।७८।।</p> 
			<p>  आरशात मुख दिसल्याने आभासाचे सुख मिळते. परंतु त्या मिथ्यत्वामुळेच मुख एकच एक असूनही दोनपणाचा भास होतो.  <br> ।।७९।।</p> 
			<p>  आणि त्या दोनपणामुळेच मुखाला विनाकारणच बिंब, प्रतिबिंब, दर्शन अशी वेगवेगळी नावे पडतात  <br> ।।८०।।</p> 
			<p style="color:brown">  तैसे न वचतां भेदा। संवित्ति गमे त्रिधा। हेंचि जाणे प्रसिद्धा। उपपत्ति इया  <br> ।।२१।।</p> 
			<p style="color:green"> <i> अर्थ - वरील दृष्टांताप्रमाणे वास्तविक कांहिही बदल (भेद) न होता ही संवित्तिच तीन प्रकाराने वेगवेगळी झाल्यासारखी वाटते. चांगदेवा, हीच प्रसिद्ध गोष्ट तू समजावून घे. <br> </i>।।२१।।</p> 
			<p>  मूळ प्ररब्रहा एक। स्वतःच होई अनेक । सापेक्षेने भासे देख। दृश्य दर्शन  <br> ।।८१।।</p> 
			<p>  नसता भेद मुळीही । त्रिपुटीचे रुप घेई। द्रष्टा दृश्य दर्शनादी ही । प्रगट करी  <br> ।।८२।।</p> 
			<p>  यातचि वटेशा जाण। अद्वैताची ही खूण। वैविध्यातही असे जाण। तत्व एक  <br> ।।८३।।</p> 

			<hr> <p style="color:brown"> (27) </p> 

			<p>  मूलतः परब्रह्म एकुलते एक आहे. ते स्वतःच अनेक होत असल्याने त्याच्या ह्या लीलेमुळे, दष्टा व दर्शन असा भेद सापेक्षेने दिसून येतो.  <br> ।।८१।। </p> 
			<p>  य‌त्किंचितही भेद नसतांना सुद्धा त्या संवित्तिने त्रिपुटीचे रुप घेतल्यासारखे वाटते. ती संवित्तिच द्रष्टा, दर्शन, दृश्य इ. प्रगट करते  <br> ।।८२ ।। </p> 
			<p>  अरे चांगदेवा, यातूनच तूं अद्वैताला जाणून घे. अरे या विविधतेत एकचएक तत्त्व भरलेले आहे बरं  <br> ।।८३।। </p> 
			<p style="color:brown">  दृश्याचा जो उभारा। तेंचि द्रष्ट्रत्व होय संसारा। या दोहींमाजिला अंतरा। दृष्टि पंगु होय  <br> ।।२२।। </p> 
			<p style="color:green"> <i> अर्थ - या संपूर्ण दृश्य विश्वाच्या उभारणीमुळेच संवित्तिला जगताचे द्रष्टत्व प्राप्त होते. या दोहोंमधील फरक जाणून घेण्यास बाह्य दृष्टीचे सामर्थ्य कमी पडते. <br> </i> ।।२२।। </p> 
			<p>  दृश्य म्हणिजे विश्व जाण। तेणे परमेश्वरां द्रष्टेपण। 	नटला असे नारायण। विश्व रुपें  <br>  ।।८४।। </p> 
			<p>  विश्व आणि विश्वनाथ। दोहोत भेद कितपत । दृष्टी होई कमकुवत । ठायीचे ठायी  <br> ।।८५।। </p> 
			<p>  नसता भेद मुळीही। दिसेल कैसा थोडाही । तेणे पांगळी ती दृष्टिही । होवून जायी  <br> ।।८६।। </p> 
			<p>  अरे चांगदेवा, हे विश्व म्हणजेच दृश्य होय आणि त्यामुळे परमेश्वराला द्रष्टेपण प्राप्त झाले आहे. वास्तविक तोच नारायण, विश्वरुपाने नटला आहे. म्हणजे द्रष्टा आणि दर्शन तोच झाला आहे.  <br> ।।८४।।  </p> 
			<p>  विश्व आणि विश्वनाथ या दोहोंमध्ये किती भेद आहे, हे पाहण्यास गेली असता दृष्टी जागच्या जागीच स्तब्ध होते. म्हणजेच कमकुवत होते.  कारण  <br> ।।८५।। </p> 
			<p>  या दोहोत य‌त्किंचितही भेद नसल्याने तो थोडाही दिसणे शक्य नाही. म्हणून भेद पहायला गेलेली दृष्टी अधू, पंगू होवून जाते  <br> ।।८६।। </p> 

			<hr> <p style="color:brown"> (28) </p> 

			<p style="color:brown"> दृश्य जेधवां नाही। तेधवां दृष्टि घेऊ असे काई?। आणि दृश्येवीण कांही। द्रष्ट्रत्त्व होणें <br>  ।।२३।। </p> 
			<p style="color:green"> <i> अर्थ - जेथे दृश्य वस्तूच जर कांही नाही तर दृष्टी तरी काय पाहणार ? दृश्य असल्याशिवाय तत् सापेक्ष असणारे द्रष्टत्व तरी संभवेल काय?  <br> </i>  ।।२३।। </p> 
			<p>  देई वटेशा अवधान। नसता दृश्य पुढे जाण। सांग कैसे होई दर्शन। दृष्टीलागी <br>  ।।८७।। </p> 
			<p>  दृश्य नसता दृष्टीस काही। थोडेही कार्य होणे नाही। द्रष्टा निर्माता हे शब्दही। निरर्थक <br>  ।।८८।। </p> 
			<p>  अरे वटेशा, तूं लक्ष देवून ऐक, अरे जर दृष्टीसमोर दृश्यवस्तूच नसेल तर दृष्टीला दर्शन होईल काय? <br>  ।।८७।। </p> 
			<p>  दृश्य नसल्यामुळे दृष्टीला पाहण्याचे थोडेही काम राहत नाही. पाहणारा, निर्माण करणारा हे शब्दही तिथे दृश्य वस्तूच नसल्याने निरर्थक ठरतात. <br>  ।।८८।। </p> 
			<p style="color:brown"> म्हणौनि दृश्याचे जालेपणें । दृष्टि द्रष्ट्रत्व होणें। पुढती तें गेलिया जाणे। तैसेचि दोन्ही <br>  ।।२४।। </p> 
			<p style="color:green"> <i> अर्थ - म्हणून दृश्याच्या उत्पन्न होण्यामुळे त्याच्यावर आधारीत किंवा त्याच्याशी संबंधीत असलेले द्रष्टेपण व दर्शन ह्या दोन्हीही गोष्टी होतात. परंतू  दृश्यच जर नाहीसे झाले तर त्याच्या अनुषंगाने असलेले द्रष्टा व दर्शन हे दोन्हीही नाश पावतात  <br> </i>  ।।२४।। </p> 
			<p>  म्हणौनिया दृश्याकारणे। द्रष्टा दृष्टीस अर्थ येणे। त्यांचे असणे वा नसणे। दृश्यावरी <br>  ।।८९।। </p> 
			<p>  दृश्य होताच नाहीसे । दोघे राहतील कैसे। दृष्टी द्रष्टा हे आपैसे। निघून जाती <br>  ।।९०।। </p> 

			<hr> <p style="color:brown"> (29) </p> 

			<p> म्हणून दृश्यामुळे द्रष्टा व दृष्टीस अर्थ प्राप्त होतो. द्रष्ट्याचे व दृष्टीचे असणे किंवा नसणे हे दोन्हीही दृश्यावर अवलंबून असते. अर्थात दृश्य असेल तर द्रष्टाही असतो व दर्शनही घडते. परंतु दृश्यच जर नसेल तर कोण पाहणार व कशाचे दर्शन होणार ?  <br> ।।८९।। </p> 
			<p> दृश्य नाहीसे झाल्याबरोबर दृष्टी व द्रष्टा हे दोघेही कसे राहतील? अर्थात् ते दोघेही नाहीसे होतात. (म्हणजे त्यांचे कार्य उरत नाही.)  <br> ।।९०।। </p> 
			<p style="color:brown"> एवं एकचि झाली ती होती। तिन्ही गेलिया एकचि व्यक्ति। तरी तिन्ही भ्रन्ति। एकपण सांच  <br> ।।२५।। </p> 
			<p style="color:green"> <i> अर्थ - अशाप्रकारे ती संवित्ति एकच एक असूनही तीन रुपात प्रगट झाली होती. (ब्रह्मज्ञानाचा उदय होताच) त्या तिन्ही गोष्टी नाहीशा होवून  एकरुपच झाल्या. अरे, द्रष्टा, दर्शन, दृश्य ह्या गोष्टी तीनपणाने दिसणे हा भ्रम असून खरे तर एकपणाच सत्य आहे. <br> </i> ।।२५।। </p> 
			<p> दृश्य, द्रष्टा आणि दृष्टी। ह्या तिघांची ही त्रिपुटी। भासे तीन, परी शेवटी। एकचि असे  <br> ।।९१।। </p> 
			<p> जयास होई ब्रह्मज्ञान। दृश्य द्रष्टा आणि दर्शन। होती अदृश्य परिपूर्ण। त्याचे साठी  <br> ।।९२। </p> 
			<p> शेवटी एकचि राहते। ब्रह्मस्वरुप ते पुरते। असे केवळ एकलौते। निरंजन  <br> ।।९३।। </p> 
			<p> त्रिपुटी ही केवळ भ्रांति। नव्हती, पुढे राहिना ती। सत्य एकचि असे अंती। परब्रह्म  <br> ।।९४।। </p> 
			<p> अरे दृश्य, द्रष्टा व दर्शन ह्या तिघांचीही त्रिपुटी जरी तीनपणाने भासत असली तरी शेवटी ती एकच आहे.  <br> ।।९१।। </p> 
			<p> ज्या व्यक्तिला ब्रह्मज्ञान होते त्याला दृश्य, द्रष्टा व दर्शन ह्या तिन्ही गोष्टी नाहीशा होतात. अर्थात् ह्या तीनही गोष्टी त्याचेसाठी एकरुपच होतात. (तिन्हीमधून एक परमात्माच त्याला जाणवतो.)  <br> ।।९२।। </p> 
			<p> सर्वात शेवटी त्याचे दृष्टीने निरंजन असे ब्रह्मस्वरुप एकुलते एक राहते.  <br> ।।९३ ।। </p> 

			<hr> <p style="color:brown"> (30) </p> 

			<p> त्रिपुटी भासणे हा केवळ भ्रम आहे. ती कधीही नव्हती त्यामुळे ती पुढेही राहणार नाही अंतीमतः परब्रह्म हे एकच सत्य आहे. (ह्याची स्पष्ट जाणीव त्याला होते.)  <br> ।।९४।।</p> 
			<p style="color:brown">  दर्पणाच्या आधि शेखी। मुख असतचि असें मुखीं । माजीं दर्पण अवलोकीं। आन कांही होये?  <br> ।।२६।।</p> 
			<p style="color:green"> <i> अर्थ - आरशात पाहण्यापूर्वी व आरसा बाजूला केल्यानंतरही चेहरा हा चेहऱ्याच्या जागी असतोच. परंतु ज्यावेळी आपण आरशात पाहतो त्यावेळी देखील चेहऱ्यामध्ये कांही बदल होतो काय ? <br> </i>  ।।२६।।</p> 
			<p> दर्पणी निरखीत असता। अथवा तेथून दूर होता। मुख हे मुखचि तत्त्वता। जाणावेचि  <br> ।।९५।।</p> 
			<p> प्रतिबिंब दिसले जरी। कांही वेगळे घडेना तरी। मुख मुखाचेचि परी। राहतसे  <br> ।।९६।।</p> 
			<p> दर्पणी चेहरा पाहता। काय वेगळे दिसे तत्त्वता। म्हणौनि जाणावे सिद्धान्ता। जाणत्याने  <br> ।।९७।।</p> 
			<p> आरशामध्ये पाहत असतांना किंवा आरशापासून दूर झाल्यावरही चेहरा हा चेहराच राहतो. हे तत्त्व तूं समजावून घे.  <br> ।।९५।।</p> 
			<p> त्याचप्रमाणे चेहऱ्याचे प्रतिबिंब आरशात दिसत असतांना सुद्धा चेहऱ्यात वेगळे कांही घडत नाही. मुख हे मुखाप्रमाणेच राहते.  <br> ।।९६।। </p> 
			<p> आरशात चेहरा पाहिला असता चेहऱ्यामध्ये कांही वेगळे दिसते काय? अर्थात नाही. म्हणून जाणत्याने, प्रतिबिंबाच्या असण्या नसण्यावर बिंबाचे अस्तित्व अवलंबून नसते ह्या सिद्धान्ताला तात्विकदृष्ट्या जाणून घ्यावे.  <br> ।।९७।।</p> 
			<p style="color:brown"> पुढे देखिजे तेणें बगे। देखतें ऐसें गमों लागे। परी दृष्टीतें वाउगे। झकवित असे  <br> ।।२७।।</p> 
			<p style="color:green"> <i> अर्थ - आरशात मुख पाहण्याच्या कारणाने मुखाला द्रष्टेपणा प्राप्त होतो, असे वाटते परंतु हे वाटणे दृष्टीला उगाचच फसवित असते.  <br> </i> ।।२७।।</p> 

			<hr> <p style="color:brown"> (31) </p> 

			<p> दर्पणी जे मुख दिसते। खरेच कां ते तेथे असते । बघा केवळ फसविते। प्रतिबिंब <br> ।।९८।।</p> 
			<p> दृष्टिस ऐसे वाटते। हे तो मुखचि दिसते। असत्य हेचि भासते। सत्यरुप <br> ।।९९।।</p> 
			<p> अविद्येचा हाचि महिमा। नसे, त्याचा वाटे गरीमा। मुखाची पाहता प्रतिमा। मुखची वाटे <br> ।।१००।।</p> 
			<p> आरशामध्ये जो चेहरा दिसतो तो खरंच आरशात असतो कां?  नसतो! परंतु आरशातील प्रतिबिंब केवळ फसवित असते. म्हणजे आरशात खरेच मुख आहे असा भास निर्माण करते. <br> ।।९८।।</p> 
			<p> आरशात दिसणारे असत्य मुख दृष्टीला सत्य वाटायला लागते. <br> ।।९९।। </p> 
			<p> जे नाही त्याचा आहे असे समजून गर्व वाटणे हा अविद्येचा महिमा आहे. मुखाची प्रतिमा पाहता ती प्रतिमाच मुख वाटू लागणे हाच अविद्येचा परिणाम होय <br> ।।१००।।</p> 
			<p style="color:brown"> म्हणोनि दृश्याचिये वेळे। दृश्य द्रष्टृत्वा वेगळे। वस्तूमात्र निहाळै। आपणापाशी <br>  ।।२८।।</p> 
			<p style="color:green"> <i> अर्थ - म्हणून दृश्य पाहत असतांनाच दृश्य, द्रष्टा व दर्शन ह्याच्यापलीकडे जावून मुलभूत किंवा ह्या त्रिपुटीला मूलाधार असणारे असे जे परब्रह्म आहे ते तूं जाणून घे व ते परब्रह्म आपल्याहून वेगळे नाही, असा निश्चय कर. <br> </i> ।।२८।।</p> 
			<p> चांगदेवा देशी ध्यान। करोनिया एकाग्र मन। ऐक आता माझे वचन। महत्वाचे <br> ।।१०१।।</p> 
			<p> विश्वाचा हा सर्व पसारा। येताच आपुल्या सामोरा। पहावे अनादि निरंतरा। ज्ञानीयाने <br> ।।१०२।।</p> 
			<p> दृश्य जगताचे भान। होताच, वाटे द्वैत जाण। द्रष्टा दृश्य नि दर्शन । भिन्नपणे <br> ।।१०३।।</p> 
			<p> परी तूं करी निरीक्षण। ज्ञानचक्षू करी धारण। त्रिपुटी दिसताही, जाण। आत्मरुपाशी <br> ।।१०४।।</p> 

			<hr> <p style="color:brown"> (32) </p> 

			<p> जाणवेल रे तुझे तुला। जरी वरी हा गलबला। सर्व रंगी असे रंगला। तोची एक <br> ।।१०५।। </p> 
			<p> अरे चांगदेवा, तू मन एकाग्र करुन माझ्याकडे लक्ष दे. कारण मी तुला अत्यंत महत्त्वाची गोष्ट सांगत आहे. <br> ।।१०१।। </p> 
			<p> हा संपूर्ण विश्वाचा पसारा जरी आपण पाहत असलो, तरी ज्ञानी माणसाने अनादि असणाऱ्या परमेश्वराला निरंतर पहावे <br> ।।१०२।। </p> 
			<p> दृश्य जगताचे भान होताच, द्वैतपण दिसू लागते. द्रष्टा, दृश्य व दर्शन ह्या तिनही गोष्टी भिन्नपणे जाणवू लागतात. <br> ।।१०३।। </p> 
			<p> परंतु हे चांगदेवा, तू ज्ञानचक्षु धारण करुन निरीक्षण कर तुला जरी वरवर त्रिपुटी दिसत असली तरी तू त्रिपुटीच्या मुळाशी असणाऱ्या आत्मस्वरुपाला जाणून घे. <br> ।।१०४।। </p> 
			<p> संपूर्ण जगतामध्ये वरवर जरी गलबला म्हणजे भेद दिसत असला तरी सर्व विविध रंगांमध्ये तो एकटा श्रीरंगच रंगला आहे हे तुझे तुलाच जाणवू लागेल <br> ।।१०५।। </p> 
			<p style="color:brown"> वाद्यजातेविण ध्वनी। काष्ठ जातेविण वन्ही ।। तैसे विशेष ग्रासूनी। स्वयेंचि असे <br> ।।२९।।  </p> 
			<p style="color:green"> <i> अर्थ - वाद्याशिवाय ध्वनी हा असतोच किंवा लाकडाशिवाय अग्नीही अव्यक्त रुपाने असतोच असतो! त्याचप्रमाणे दृश्य, द्रष्टा वगैरे उपाधींचा निरास झाला तरी आत्मा स्वतःचा स्वतः असतोच  <br> </i>।।२९।। </p> 
			<p> तबला पेटी झांजा टाळ। होताच त्यांचा एकमेळ। ऐकू येई ध्वनी मंजूळ । त्यामधूनी <br> ।।१०६।। </p> 
			<p> परी मानु नको मुळीही। वाद्य नसता ध्वनी नाही। तो वाद्याविनाही राही। भूमंडळी <br> ।।१०७।। </p> 
			<p> ध्वनीचे प्रकार दोन। विशेष आणि सामान्य। दोन्ही घ्यावे समजून। शांतपणे <br> ।।१०८।। </p> 
			<p> जो असे विशेष ध्वनी। तो प्रगटे वाद्यातूनी ।। परी जो राही त्यावाचोनी। सामान्य तो <br> ।।१०९।। </p> 

			<hr> <p style="color:brown"> (33) </p> 

			<p> जो इंद्रिया अगोचर। नको वाद्यांचा बाजार। ध्वनी असे निरंतर। जाण त्यासीं  <br>।।११०।। </p> 
			<p> ऐसा ध्वनी हा अव्यक्त। परी जेधवा होई व्यक्त । वाद्यांचे करुनी निमित्त । ऐकू येई <br>।।१११।। </p> 
			<p> तैसेचि जाण त्या अग्निचे। निमित्त काष्ट घर्षणाचे। होताची तांडव ज्वालांचे दिसो लागे <br>।।११२।। </p> 
			<p> न होता काष्ठांचे घर्षण। नसे अग्निचे प्रगटन। म्हणौनि का घर्षणाविण। अग्नि नसे <br>।।११३।। </p> 
			<p> लाकडांमाजी सुप्त वसे। घर्षणी म्हणौनिच दिसे। सामान्य वन्ही नित्य असे। अगोचर <br>।।११४।। </p> 
			<p> तैसाचि हा परमेश्वर। त्रिपुटीच्याही अगोदर। होताच, जरी अगोचर। इंद्रियांना <br>।।११५।। </p> 
			<p> द्रष्टा दृश्यादिचे त्रिकूट । होता जरी त्यांचा शेवट । परी तो जैसा नटखट । तैसाची राही <br>।।११६।। </p> 
			<p> नसेचि तो अवलंबून। अन्य कोणावरही जाण। स्वयं प्रकाशी भगवान। स्वयंभू असे <br>।।११७।। </p> 
			<p> भजनामध्ये तबला, पेटी, झांज, टाळ इ. वाद्ये जेव्हा वाजविल्या जातात तेंव्हा त्यामधून स्वर्गीय असा मंजूळ नाद ऐकायला मिळतो. <br>।।१०६।।  </p> 
			<p> अरे चांगदेवा, पण जर कां वाद्य नसले, तर ध्वनि नाही असे मात्र मानू नकोस, तो ध्वनि वाद्यांशिवायही भूमंडळात असतोच <br>।।१०७।। </p> 
			<p> ध्वनीचे दोन प्रकार आहेत. ते तूं शांतपणे समजून घे. एकास विशेष ध्वनि म्हटल्या जाते तर दुसऱ्यास सामान्य ध्वनि म्हणून ओळखले जाते. <br>।।१०८।। </p> 
			<p> अरे, जो वाद्यातून विशेषत्वाने प्रगट होतो त्याला विशेषध्वनी म्हणतात. परंतु जो वाद्यांशिवाय असतो त्याला सामान्य ध्वनि म्हणून संबोधल्या जाते. <br>।।१०९।। </p> 
			<p> हा सामान्य ध्वनि इंद्रियांना गोचर होत नाही. म्हणजे इंद्रियांना जाणवत नाही. त्याला वाद्यांची आवश्यकता असत नाही. तरीही तो ध्वनि निरंतर असतोच, तो तूं जाणून घे. <br>।।११०।। </p> 

			<hr> <p style="color:brown"> (34) </p> 

			<p> अशाप्रकारे हा सामान्य ध्वनि अव्यक्त असतो. परंतु वाद्यांच्या निमित्त्याने तो प्रगट होवून ऐकू येतो.   <br>।।१११।। </p> 
			<p> त्याचप्रमाणे अग्निसुद्धा लाकडांच्या घर्षणाच्या निमित्ताने, ज्वालांचे तांडवातून प्रगट होतो.  <br>।।११२।। </p> 
			<p> जर काष्ठांचे घर्षण झाले नाही तर अग्नि प्रगट होत नाही. असे असले तरी घर्षणाआधी अग्नि नसतोच असे नाही.  <br>।।११३।। </p> 
			<p> लाकडांमध्ये अग्नि हा सुप्तरुपाने असतोच असतो. म्हणूनच तर तो घर्षणाच्या क्रियेमुळे दिसून येतो. असा हा सामान्य अग्नि नित्य अगोचर असतो.  <br>।।११४।। </p> 
			<p> त्याचप्रमाणे हा परमेश्वर त्रिपुटीच्या अगोदर होताच. जरी तो इंद्रियांना दिसत नसला, जाणवत नसला, तरीही तो (परमेश्वर) असतोच हे तू वरील उदाहरणावरून जाणून घे.  <br>।।११५।। </p> 
			<p> अरे चांगदेवा, हा परमात्मा असा नटखट आहे की द्रष्टा, दृश्य, दर्शनादी त्रिकूटांचा जरी शेवट झाला, अर्थात् ह्या तीनही गोष्टींचा जरी निरास झाला तरी तो परमात्मा तसाच्या तसाच राहतो.  <br> ।।११६।।  </p> 
			<p> हा परमात्मा अन्य कोणावरही अवलंबून नाही. तो स्वतःच स्वयंप्रकाशमान व स्वयंभू आहे.  <br>।।११७।। </p> 
			<p style="color:brown"> जे म्हणतां न ये कांही। जाणो नये कैसेही। असतचि असे पाही। असणे जयां  <br>।।३०।। </p> 
			<p style="color:green"> <i> अर्थ - ज्या परमात्मस्वरुपाविषयी कांहीही सांगता येत नाही, किंवा ज्या परमात्मवस्तूचे अजिबात वर्णन करता येत नाही, व कोणत्याही प्रकाराने ज्याला जाणता येत नाही. त्या परमात्मतत्त्वाचे अस्तित्त्व मात्र सदा सर्वदा असतेच असते.   <br> </i>।।३०।।  </p> 
			<p> जेथे शब्द पडती लुळे। सांगावे कैसे ते न कळे। वर्णावा तितुका पळे। दूर दूर  <br>।।११८।। </p> 
			<p> शब्दब्रह्म जया म्हणती। ते वेदही हात जोडती । नेती नेती वदोनी येती। शरण तया   <br>।।११९।। </p> 
			<p> ऐसा असे जो शब्दातीत। तो सापडें कां जाणिवेत । प्रमेय प्रमाण रहीत। निरंजन   <br>।।१२०।। </p> 


			<hr> <p style="color:brown"> (35) </p> 

			<p> असे नसे कुठे ज्ञान। ज्याचे करोनी साधन। जेणे ते तत्त्व गहन। कळो लागे   <br> ।।१२१।। </p> 
			<p> परी जो असे निरंतर। होता, आहे, नि असणार। तो अनादि परमेश्वर। नित्य सिद्ध   <br> ।।१२२।। </p> 
			<p> परमात्मवस्तुचे वर्णन करतांना शब्द लुळे पडतात, थिटे पडतात. त्याचे वर्णन कसे करावे ते कळत नाही. त्या परमात्म्याचे जो जो वर्णन करायला जावे, तितका तितका तो दूर दूर पळत जातो.   <br> ।।११८।। </p> 
			<p> ज्यांना शब्दब्रह्म म्हणून ओळखले जाते ते वेद सुद्धा त्याचेपुढे हात जोडतात व तो शब्दांनी सांगता येत नाही असे द्विवार सांगून त्याला ते वेदही शरण येतात.   <br> ।।११९।। </p> 
			<p> ज्याला कितीही प्रमेये दिलीत किंवा अनेक प्रमाणे लावून पाहिलीत तरी जो त्या दोहोंनाही दाद देत नाही असा शब्दांच्याही पलीकडे असणारा निरंजन परमात्मा जाणीवेत सापडणे कधी तरी शक्य आहे काय? सांग पाहू   <br> ।।१२०।। </p> 
			<p> अरे चांगदेवा, असे ज्ञान कुठेही नाही की ज्या साधनाने ते गूढ. तत्त्व समजू लागेल.   <br> ।।१२१।। </p> 
			<p> असे असून सुद्धा तो परमात्मा नित्य निरंतर स्वतः सिद्ध आहे. तो ॐ अनादि परमेश्वर होता, आज आहे व अनंत कालावधीनंतरही राहणारच आहे.   <br> ।।१२२।। </p> 
			<p style="color:brown"> आपुलिया बुबुळा। दृष्टि असोनि अखम डोळा। तैसा आत्मज्ञानीं दुबळा। ज्ञानरुप जो   <br> ।।३१।। </p> 
			<p style="color:green"> <i> अर्थ - आपला डोळा दृश्य वस्तू पाहण्याची शक्ती असूनही आपल्याच बुबुळाला पाहण्यास मात्र असमर्थ ठरतो. तद्वतच ज्ञानरुप असा जो आत्मा, तो स्वतःच स्वतःला पाहण्यास असमर्थ ठरतो. </i> <br> ।।३१।। </p> 
			<p> जे या विश्वासी न्याहळती। परी निज बुबूळाप्रती। नेत्र ते पाहू न शकती। कदापिही   <br> ।।१२३।। </p> 
			<p> स्वादास का स्वाद आपुला । घेता येई का सांग भला। तैसे डोळा कधी डोळ्याला। पाहू न शके    <br> ।।१२४।।  </p> 

			<hr> <p style="color:brown"> (36) </p> 

			<p> कारण तो दृष्टिरुप । कैसा पाहिल स्वरुप। दृष्टिच दृष्टीचे माप। कैसे घेई  <br> ।।१२५।। </p> 
			<p> तैसाचि तो परमेश्वर। ज्ञान स्वरुप खरोखर । म्हणौन कैसा जाणणार। आपुल्याला  <br> ।।१२६।। </p> 
			<p> ज्ञानाने इतरां ओळखावे। सृष्टी रहस्यासी उमजावे । परी सांग रे कैसे जाणावे। ज्ञानालाच  <br> ।।१२७।। </p> 
			<p> म्हणौनिच तो असमर्थ। ज्या कळे ना आपला अर्थ। 'स्व' रुपाशी तो यथार्थ। पाहू शकेना  <br> ।।१२८।। </p> 
			<p> जे डोळे या संपूर्ण विश्वाला पाहतात, तेच डोळे आपल्याच जवळ असणाऱ्या बुबुळांना मात्र कधीसुद्धा पाहू शकत नाहीत्  <br> ।।१२३।। </p> 
			<p> चवीने जर आपलीच चव घ्यायचे ठरविले तर तिला आपली स्वतःची चव घेता येईल का? अर्थात् घेता येणे शक्य नाही. त्याचप्रमाणे डोळाही आपल्या डोळ्याला कधीही पाहू शकत नाही.  <br> ।।१२४।। </p> 
			<p> कारण तो डोळा दृष्टिरुप आहे. तो स्वतःच स्वतःचे स्वरुप कसा पाहू शकेल? कारण दृष्टिलाच दृष्टिचे माप कसे घेता येईल ?  <br> ।।१२५।। </p> 
			<p> त्याचप्रमाणे तो परमेश्वर खरोखर स्वतः ज्ञानस्वरुपच असल्याने तो स्वतःच स्वतःला कसा जाणून घेईल.  <br> ।।१२६।। </p> 
			<p> ज्ञानाने इतर गोष्टींची ओळख होते: सृष्टीतील अनेक रहस्ये ज्ञानाने उमजतात. परंतु चांगदेवा, ज्ञानानेच ज्ञानाला कसे जाणता येईल हे तू मला सांग.  <br> ।।१२७।। </p> 
			<p> आणि म्हणूनच तो ज्ञानरुप परमात्मा, स्वतः स्वतःला ओळखण्यास, स्वतःचा अर्थ जाणण्यास असमर्थ ठरतो. तो स्वतः स्वतःचे स्वरुप यथार्थपणे पाहूही शकत नाही.  <br> ।।१२८।। </p> 
			<p style="color:brown">  जे जाणणेंचि कीं ठाई। नेणणे कीर नाही। परी जाणणे म्हणोनियांही। जाणणें कैचें!  <br> ।।३२।। </p> 
			<p style="color:green"> <i> अर्थ -  त्या ज्ञानरुप आत्मसत्तेजवळ केवळ फक्त ज्ञानच आहे. तिथे अज्ञानाचा खरोखर मागमूसही नाही. मग अशी ती आत्मसत्ता जाणण्याचा वा जाणणेपणाचा व्यवहार कसा करील? </i> <br>।।३२।। </p> 

			<hr> <p style="color:brown"> (37) </p> 

			<p> कारण तोचि असे ज्ञानेश। तेथे अज्ञाना कैसा प्रवेश । जाणण्या न जाणण्याचा सोस। असेचिना  <br> ।।१२९।। </p> 
			<p> अज्ञान म्हणिजे अंधःकार। ज्ञान प्रकाशाचे आगर। तेथे जाणण्याचा व्यवहार। होईल कैसा  <br> ।।१३०।। </p> 
			<p> ज्ञानतत्त्व हे एकचि असे। तेथे दुसरे काहीच नसे। कोणी कवणां जाणावे कैसे। सांग बरे  <br> ।।१३१।। </p> 
			<p> तो स्वतः परमात्मा ज्ञानाचा ईश्वर, ज्ञानस्वरुपच आहे आणि म्हणून तेथे अज्ञानाला कसा प्रवेश असेल? अरे समजणे अथवा न समजणे ह्या दोन्ही गोष्टींची हौस तेथे संभवतच नाही.  <br> ।।१२९।। </p> 
			<p> अज्ञान म्हणजे अंधःकार होय. आणि ज्ञान म्हणजेच परब्रह्म, हे प्रकाशाचे आगर होय. तेथे जाणण्याचा व्यवहार कसा होईल. अरे, समजा प्रकाशाने अंधःकाराला जाणण्याचे ठरवले तर तो प्रकाश  अंधःकाराला जाणून घेण्यासाठी त्याचेजवळ जस जसा जाईल, तस तसा तेथे अंधःकार राहणे शक्य आहे काय? मग प्रकाशच प्रकाशाला कसे जाणणार?   <br> ।।१३०।। </p> 
			<p> ज्ञानतत्त्व हे एकुलते एक आहे. तिथे दुसरे तिसरे कांही नाहीच. एकमेकांना जाणण्यासाठी किमान दोन गोष्टींची गरज असते. एक जाणणारा व दुसरे जाणून घेण्याची वस्तू पण जेथे सर्वदूर केवळ एक जाणणाराच आहे. जाणण्याची वस्तू जेथे अस्तित्त्वातच नाही तेथे काय जाणून घेणार? म्हणून कुणी कुणाला जाणून घ्यावे सांग बरे?  <br> ।।१३१।। </p> 
			<p style="color:brown">  यालागी मौनेचि बोलिजे। कांही नहोनि सर्व होईजें। नव्हतां लाहिजे। कांहीच नाही  <br> ।।३३।। </p> 
			<p style="color:green"> <i> अर्थ - आणि म्हणूनच त्या परमात्मसत्तेविषयी कांही न बोलणे, मौन धारण करणे हीच त्याची स्तुति होय. कारण त्याचे पर्यंत शब्दच पोहचू शकत नाहीत. तसेच आपण कोणतीही विशेष उपाधी धारण न करताच तो खऱ्या अर्थाने आपल्याला प्राप्त होतो हीच त्याची किमया आहे. असा तो सहज प्राप्त असल्याने त्याला प्राप्त करुन घेण्यास बाहेरुन कांहीही करावे लागत नाही. </i> <br>।।३३।।  </p> 

			<hr> <p style="color:brown"> (38) </p> 

			<p> जेथे शब्द होती पांगुळे। स्तुतीस्तोत्रे पडती लुळे। वर्ण जाता काहीच न कळे। परब्रह्म <br> ।।१३२।। </p>
			<p> वाचस्पती असो थोर। मुकेचि होती सत्वर। सरस्वतीही हात वर। करुन टाकी <br> ।।१३३।। </p>
			<p> ते परब्रह्म वर्णावे। ऐसे वाटतां स्वभावे। त्याने मौनासि धरावे। तत्काळचि<br> ।।१३४।। </p>
			<p> करु जाता त्याचे वर्णन। जो करी मौन धारण। त्यालाच ते कळले जाण। आत्मतत्त्व <br> ।।१३५।। </p>
			<p> येथे असे उलटी खूण। मौन हेचि संभाषण। न करता होई वर्णन । तंतोतंत <br> ।।१३६।। </p>
			<p> होण्यास्तव त्याची प्राप्ती। नकोच तेथे नाती गोती। जेणे होईना आत्मप्राप्ती । त्यासी त्यजावे <br> ।।१३७।। </p>
			<p> मी लेकरुं तूं बाप माय। हे बोलणेहि व्यर्थ जाय। अरे, तेणे द्वैताची सोय। होवून जायी <br> ।।१३८।। </p>
			<p> सोडावाचि अनात्मभाव। तरीच तो घेतसे धांव। अन्य काही प्राप्तीची हांव। सोडून द्यावी <br> ।।१३९।। </p>
			<p> सर्व धर्मान् परित्यज्य। मामेकं शरणं व्रज। ऐसे सांगितले गुज। भगवंताने <br> ।।१४०।। </p>
			<p> मी द्रष्टा कर्ता आणि भोक्ता। मी देह, बुद्धी आणि ज्ञाता। या धर्मा सोडूनि भगवंता। शरण जावे <br> ।।१४१।। </p>
			<p> आपुल्यातील आपुलेपण। द्यावेचि सर्व सोडून। मी-तू पणाची बोळवण। करीत जावी <br> ।।१४२।। </p>
			<p> ऐसे पूर्ण होवूनी रिते। जेंव्हा कांहीच न राहते। प्रगट होत असे तेथे। भगवंत <br> ।।१४३।। </p>
			<p> त्या परब्रह्माची महती किवा वर्णन करावयाचे ठरविले तर तेथे शब्द अपूरे पडतात. तसेच स्तुति स्तोत्रांना सुद्धा थिटेपण येते. खरोखर त्या परब्रह्माचे वर्णन करायला गेल्यास काहीही कळत नाही.  <br> ।।१३२।। </p> 


			<hr> <p style="color:brown"> (39) </p> 

			<p> मोठमोठे विद्यावाचस्पति सुद्धा त्याचे वर्णन करु लागताच मुक्यागत होवून जातात. एवढेच काय तर विद्येची अधिष्ठात्री सरस्वती माता, त्याचे वर्णनास प्रारंभ करताच आपले हात वर करुन त्याबाबतची असमर्थता व्यक्त करते. <br> ।।१३३।।</p> 
			<p> त्या परब्रह्माचे वर्णन करावे असे ज्याला मनापासून वाटते त्याने तत्काळ मौन धारण करावे. <br> ।।१३४।।</p> 
			<p> परब्रह्माचे वर्णन करतांना जो मौन धारण करतो त्यालाच खऱ्या  अर्थाने आत्मतत्त्व कळलेले असते. <br> ।।१३५।।</p> 
			<p> संपूर्ण संसाराचे वर्णन करतांना वाणी अनावर होते परंतु येथे मात्र उलटेच आहे. विश्वनियंत्या, विश्वनाथाचे अर्थात् परब्रह्माचे वर्णन करतांना मात्र वाणी एकदम विराम पावते. त्याचे बाबतीत मौन हेच बोलणे ठरते व काहीही वर्णन न करणे हेच त्याचे यथार्थ वर्णन असते. <br> ।।१३६।।</p> 
			<p> परमेश्वर प्राप्ती होण्यासाठी कुठलेतरी नाते त्याच्याशी जोडावे अशी प्रथा आहे. परंतु असे नाते जोडल्याने, द्वैत निर्माण होत असल्याने तेथे या गोष्टींची काही गरज नाही. ज्या गोष्टींमुळे आत्मप्राप्तीसाठी अडसर निर्माण होतो, त्या गोष्टींचा त्याग करावा. <br> ।।१३७।।</p> 
			<p> अरे वटेशा, परमेश्वराच्या बाबतीत साधारणतः कुठल्यातरी नात्याने आपण स्वतःला त्याच्याशी जोडून घेतो. जसे की मी तुझे लेकरु आहे. तूं माझी माता-पिता आहेस, किंवा मी सेवक तूं स्वामी, मी भक्त तू भगवंत इ. परंतु खरे तर अशा बोलण्यामुळे सुद्धा द्वैतभाव निर्माण होतो आणि म्हणूनच असे बोलणेही व्यर्थ ठरते. <br> ।।१३८।।</p> 
			<p> अरे चांगदेवा, आपल्यातील अनात्म भाव म्हणजे आत्म्याव्यतिरिक्त इतर सर्व गोष्टींवरील, व्यक्तिवरील, देहादि पदार्थांवरील भाव आणि अन्य वस्तूंच्या प्राप्तीची हांव पूर्णपणे सोडून द्यावी, तरच तो भगवंत आपल्याकडे घांव घेईल. आपल्याला स्वरुप दर्शन घडवून देईल. <br> ।।१३९।।</p> 
			<p> अरे, भगवंताने गीतेमध्ये, "सर्व धर्मांचा त्याग करुन मला एकट्याला शरण ये" असे सांगितले आहे ना <br> ।।१४०।।</p> 
			<p> आणि म्हणून मी पाहणारा, कर्म करणारा, मी त्याचे फल भोगणारा, मी म्हणजे देह, मी म्हणजे बुद्धी, मी जाणणारा इ. सर्व सूक्ष्म धर्माचा तत्काळ संपूर्णतया त्याग कर व त्या भगवंताला शरण जा <br> ।।१४१।।</p> 
			<p> आपुल्यातील आपलेपण अर्थात् स्वतःवरील ममत्व पूर्णपणे सोडून 	यावे व मी-तूपणाच्या द्वैत-भावाची बोळवण करावी, अर्थात् मी-तू पणाचा सर्वस्वी त्याग करावा. <br> ।।१४२।।</p> 

			<hr> <p style="color:brown"> (40) </p> 

		
			<p> जेव्हा अशा प्रकारे संपूर्णतः मन रिकामे होते, अंतःकरणात कांहीही (मल, विक्षेप, आवरण) शिल्लक राहत नाहीत, तेव्हाच तेथे भगवंत प्रगट होतो. म्हणजेच आत्मज्ञानाचा उदय होतो. किंवा मी आत्मस्वरूप आहे हा बोध होतो. <br> ।।१४३।। </p> 
			<p style="color:brown"> नाना बोधाचिये सोयरिके। साचपण जेणे एकें। नाना कल्लोळमाळिके। पाणि जेवि <br> ।।३४।। </p> 
			<p style="color:green"> <i> अर्थ - ज्याप्रमाणे समुद्रामध्ये अनंत लाटा जरी दिसत असल्या तरी त्या लाटांच्या समुहामध्ये पाणी हे एकच असते त्याचप्रमाणे जगतामध्ये होणारे सर्व प्रकारचे ज्ञान एका ज्ञानरुप आत्मसत्तेनेच होत असते. </i> <br> ।।३४।। </p> 
			<p> एकचि ज्ञान प्रकार नाना। करोनी, सांगावे अज्ञ जना। उमज पडावा त्यांचे मना। म्हणौनिया <br> ।।१४४।। </p> 
			<p> तैसी वस्तु एकचि असे। तीच वेगवेगळी दिसे। द्वैत भासे, परी ते असे। अद्वैतचि <br> ।।१४५।। </p> 
			<p> लाटा दिसती अनेक। तरंग भोवरे कित्येक । परी पाणीच पाणी एक। असे सारे <br> ।।१४६।। </p> 
			<p> तैसे रे हे विश्व भासते। वरवरी भिन्न दिसते। परी अंतरी असे नाते। चैतन्याशी <br> ।।१४७।। </p> 
			<p> अज्ञानी लोकांना पटवून देण्यासाठी त्यांच्या मनाला समजण्यासाठी एकच ज्ञान विविध प्रकारांनी मांडावे लागते. <br> ।।१४४।। </p> 
			<p> त्याचप्रमाणे ती परमात्म वस्तु खरं तर एकच आहे. जरी ती निरनिराळी दिसत असली, तरी वरवर द्वैतपणाने भासत असली तरी ती अंतर्यामी मात्र एकच आहे. <br> ।।१४५।। </p> 
			<p> समुद्रावरील लाटा जरी अनेक दिसत असल्या, त्यामध्ये अनंत तरंग व अनेक भोवरे जरी दिसत असले तरी त्या लाटा, ते तरंग, ते भोवरे हे सारे पाणीच असते ना <br> ।।१४६।। </p> 

			<hr> <p style="color:brown"> (41) </p> 

			<p> अरे त्याचप्रमाणे हे विश्व जरी निरनिराळ्या रुपाने वाटत असले तरी सूक्ष्म दृष्टीने त्याचे नाते मूळाशी चैतन्याशीच जोडलेले असते. <br> ।।१४७।। </p> 
			<p style="color:brown"> जे देखिजतेविण। एकलें देखतेपण। हें असो, आपणीया आपण। आपणचि जें <br> ।।३५।। </p> 
			<p style="color:green"> <i> अर्थ - ती आत्मसत्ता दृश्य न होतांच, एकटीच द्रष्टेपणा धारण करते, त्या आत्मसत्तेविषयी किती म्हणून सांगावे? ते राहू दे, ती ज्ञानरुप सत्ता  आपणच आपल्यामध्ये सामावलेली आहे. </i> <br> ।।३५।। </p> 
			<p> आत्मा हा एकचि केवळ । तेथे दृश्याचा ताळमेळ । आणि दुजेपणाचा विटाळ। असेचिना <br> ।।१४८।। </p> 
			<p> या जगताचा व्यवहार । द्वैतावरी तयाचा जोर। तेणेचि भिन्न दिसणार। अभिन्न जे <br> ।।१४९।। </p> 
			<p> ते दृश्य न होताचि जाण। कैसे घडेल दर्शन। आत्मा स्वयेचि द्रष्टेपण। मिरवीतसे <br> ।।१५०।। </p> 
			<p> आता राहू दे हे, तरी। ध्यानी मनी हेचि धरी । आत्मा एक जगदांतरी। भरला असे <br> ।।१५१।। </p> 
			<p> ऐक आता सत्य वचन। आत्मतत्त्वचि परीपूर्ण। एकमेवाद्वितीय जाण। निरंतर <br>  ।।१५२ ।। </p> 
			<p> ज्यास म्हणती पाहिल्या जाणे। ते होतसे केविलवाणे । येथे कोणी कोणास पाहणे। कळेचिना <br> ।।१५३।। </p> 
			<p> तो द्रष्टा असला तरी। दृश्याची नसे जरुरी। एकला एकाकी हरी। निःसंशय <br>  ।।१५४।। </p> 
			<p> खरे तर, हा आत्मा केवळ एकुलता एक सर्वदूर आहे. त्यामुळे तेथे दृश्य, द्रष्टा असे द्वैत अजिबात संभवत नाही. <br> ।।१४८।। </p> 
			<p> जगामध्ये जो कांही व्यवहार चालतो तो सर्व द्वैताच्या जोरावर चालतो आणि म्हणूनच अभिन्न असूनही, तेथे द्वैतसंबंधाने वेगवेगळे प्रचीतीस येते. <br> ।।१४९।। </p> 

			<hr> <p style="color:brown"> (42) </p>

			<p> संपूर्ण विश्व ब्रह्ममय असल्याने तेथे दृश्य म्हणजे पाहण्याची वस्तू अशी नाहीच किंवा पाहण्याची प्रक्रियाही नाही, ते आत्मतत्त्व द्रष्टेपणाने एकटेच सर्वत्र कोंदाटले आहे. <br> ।।१५०।। </p> <p> अरे चांगदेवा, किती म्हणून सांगणार? आता एवढीच एक गोष्ट लक्षात ठेव की हा आत्माच आपल्याला यत्र तत्र सर्वत्र व्यापून उरला आहे. <br> ।।१५१।। </p> 
			<p> आत्मतत्त्व हे परिपूर्ण असून तेच नित्य निरंतर एकमेवाद्वितीय असे आहे हे सत्य वचन तूं समजून घेः <br> ।।१५२।। </p> 
			<p> व्यवहारात पाहण्याची प्रक्रिया जेव्हा होते तेंव्हा पाहणारा व पाहिली जाणारी वस्तू अशा किमान दोन गोष्टी अस्तित्त्वात असतात पण येथे तर एकटा एक आत्माच सर्वदूर व्यापून आहे. मग कोण कोणास पाहणार? तूंच सांग. <br> ।।१५३।। </p> 
			<p> तो आत्मा द्रष्टा असला तरी त्याला दृश्याची गरज नसते असा तो श्रीहरी एकुलता एकच असतो हे तू निःसंशय जाण <br> ।।१५४।। </p> 
			<p style="color:brown"> जे कोणाचें नव्हतेनि असणें। जें कोणाचें नव्हतां दिसणें। कोणाचें नव्हतां भोगणें। केवळ जो <br> ।।३६।। </p> 
			<p style="color:green"> <i> अर्थ - ती आत्मसत्ता सद् रुप, चिद्रुप, आनंदरुप असल्याने तिचे अस्तित्व कोणाच्याही आधाराशिवाय असते. तिला कुणाचेही दृश्य, द्रष्टा, दर्शन न होता ज्ञान होते. कारण ती मुळातच ज्ञानरुप आहे. तसेच कोणताही भोग्य पदार्थ नसतांनाही ती आनंदस्वरुपामध्येच रममाण असते. अशी ती अत्यंत निर्विशेष आहे. <br> </i> ।।३६।। </p> <p> कोणाचे असणे नसणे। नसे त्याच्याशी देणे-घेणे। असतचि असे स्वसत्तेने। परब्रह्म <br> ।।१५५।। </p> 
			<p> तयासि कुणाचा आधार। नव्हताच ना राहणार ।। अवलंबून ते कुणावर। असेचिना <br> ।।१५६।। </p> 
			<p> जे स्वतःच असता दिसणे। तया कोणी कैसे पाहणे। कोणीच न पाहता असणे। दिसणे ज्याचे <br> ।।१५७।। </p> 

			<hr> <p style="color:brown"> (43) </p>

			<p> बाह्य पदार्थावाचोनी जर। सुख मिळेनाचि तीळमर। तो उसनेचि सुख घेणार। बाहेरुनी <br> ।।१५८।।</p> 
			<p> परी जे असे सौख्यरुप । ते कशास घालील धूप। 	सौख्यासाठी नसे झेप। बाह्यांतरी <br> ।।१५९।।</p> 
			<p> चैतन्य है आनंदघन। स्वसंवैद्य नी परिपूर्ण। तेथे नकोच साधन। आनंदाला <br> ।।१६०।।</p> 
			<p> परब्रह्माच्या सत्‌भावाविषयीची चर्चा ह्या ओव्यांमध्ये आहे. ते परब्रह्म त्रिकालाबाधीत सत्यरुप असल्याने, कोणत्याही वस्तु, पदार्थ, घटकाच्या असण्या-नसण्यावर त्याचे अस्तित्व अवलंबून नसते. कुठलाही देण्याघेण्याचा व्यवहार त्या परब्रह्माजवळ नसतो. स्वसत्तेच्या बळावर तो परमात्मा असतोच असतो. <br> ।।१५५।।</p> 
			<p> खरे तर ते स्वतःच आधाररुप आहे. त्याच्या आधारावरच, आधिष्ठानावरच संपूर्ण विश्व उभे आहे. त्या परब्रह्माला कधीही कुणाचा आधार नव्हता व कधी राहणारही नाही. ते कधीही कुणावरही अवलंबून असत नाही. <br> ।।१५६।।</p> 
			<p> तो स्वतःच द्रष्टारुप असल्याने त्याला कोण कसे पाहू शकेल? अर्थात् त्याला पाहणे शक्य नाही. त्याला कोणीही पाहू शकत नसले तरी तो नाही असे नाही. त्याचे दिसणे (असणे) कुणाच्याही पाहण्यावर किंवा न पाहण्यावर अवलंबून नाही. <br> ।।१५७।।</p> 
			<p> बाह्य पदार्थ असल्याशिवाय ज्याला यत्किंचितही सुख मिळत नाही. तो सतत बाह्य पदार्थातूनच तात्पुरते सुख मिळविण्याचा प्रयत्न करणार. <br> ।।१५८।।</p> 
			<p> परंतु आत्मतत्त्व स्वतः परिपूर्ण सुखरुप असल्याने ते बाहेरच्या गोष्टींपासून यत्किंचितही सुख मिळविण्याचा प्रयत्न कशाला करेल? अर्थातच ते आत्मतत्त्व बाहेरच्या गोष्टीकडे सौख्यासाठी झेपावत नाही. <br>।।१५९।। </p> 
			<p> मुळातच ते चैतन्य, तो आत्मा स्वतःच आनंदाने परिपूर्ण असल्याने त्याला आनंद प्राप्त करण्यासाठी दुसऱ्या कोणत्याही साधनांची आवश्यकताच नाही. <br> ।।१६०।।</p> 
			<p style="color:brown">  तया पुत्र तूं वटेश्वराचा। रवा जैसा कापुराचा । चांगया मज तुज आपणयाचा । बोल ऐके <br> ।।३७।।</p> 

			<hr> <p style="color:brown"> (44) </p>

			<p style="color:green"> <i> अर्थ - अरे चांगदेवा, तू त्या परमात्म्याचाच अंश आहेस जसा कापुराचा बारीकसा कण देखील कापुरच असतो, त्याचप्रमाणे तू परमेश्वरस्वरुप आहेस. अशा तुझ्या व माझ्यामध्ये असलेल्या एकपणाचा संवाद तू आता ऐक.  <br> </i> ।।३७।। </p>
			<p> सकल सिद्धांचे दैवत। तोचि श्रीगुरु आदिनाथ। वटेश्वर म्हणौनि विख्यात। भूमंडळी <br>।।१६१।।  </p>
			<p> तू शिष्य त्या वटेश्वराचा । पुत्र जणूं सच्चिदानंदाचा। अंश त्या परमेश्वराचा। भाग्यवंत<br> ।।१६२।। </p>
			<p> कर्पूराचे असंख्य कण। ते सर्वचि कर्पूर जाण। मग तू आणि चित्छन। भिन्न कैसा <br> ।।१६३।। </p>
			<p> तुझी नि माझी मित्रवरा। असे रे श्रेष्ठ परंपरा। आदिनाथांचा अंश खरा। दोघांमध्ये <br>।।१६४।। </p>
			<p> तुझे नि माझे शरीर। दिसते भिन्न जरुर। परी अंतरी परमेश्वर । एकचि असे <br>।।१६५।। </p>
			<p> म्हणौनि माझे स्वगत। ते तुझेचि मनोगत । तुझे बोलणे समस्त। माझेच असे <br>।।१६६।। </p>
			<p> देह भिन्न परी आत्मा एक। वाद्ये भिन्न परी नाद एक। शास्त्रे भिन्न परी विवेक । एकचि असे <br>।।१६७।। </p>
			<p> आता ऐक तेच बोल। अर्थगर्न आणि सखोल। आत्मैक्याचा जेणे वेल। चढो लागे <br>।।१६८।। </p>
			<p> सर्वच योग्यांचे जे दैवत आहे ते परमगुरु श्री आदिनाथ हेच वटेश्वर म्हणून त्रैलोक्यात प्रसिद्ध आहेत. <br>।।१६१।। </p>
			<p> अशा त्या वटेश्वराचा हे चांगदेवा, तू शिष्य आहेस, अरे तू जणू कांही सच्चिदानंद परमात्म्याचा पुत्रच आहेस. अरे भाग्यवंता, त्या परमेश्वराचा तू अंश आहेस. <br>।।१६२।। </p>
			<p> ज्याप्रमाणे हे चांगदेवा, कर्पूराचे अनंत बारीक कणही कर्पूर म्हणूनच ओळखले जातात, त्याचप्रमाणे तूं त्या परमात्म्याचा अंश असल्या कारणाने तुझ्यामध्ये व त्या स‌चिदानदामध्ये भेद कसा राहिल तूं व सत्चिदानंद भिन्न कसे असाल? <br>।।१६३।। </p>

			<hr> <p style="color:brown"> (45) </p>
		
			<p> येथे ज्ञानेश्वर महाराज चांगदेवांशी मित्रत्वाच्या नात्याने बोलत आहेत. ते म्हणतात अरे, तुझी व माझी श्रेष्ठ अशी पूर्वापार चालत आलेली परंपरा आहे. आपणा दोघांमध्ये आदिनाथाचा अंश आहे हे तू खरोखर जाण.  <br> ।।१६४।। </p>
			<p> अरे तुझे व माझे शरीर हे जरी वेगवेगळे दिसत असले तरी आपल्या दोघांच्या अंतरी असणारा आत्मा मात्र एकच आहे.  <br> ।।१६५।। </p>
			<p> आणि म्हणून माझे जे कांही बोलणे आहे ते जणू कांही तुझ्याच मनातील मी बोलत आहे. तुझे सर्व बोलणेहि माझेच आहे.  <br> ।।१६६।। </p>
			<p> अरे जसे दोन देह असले तरी त्यामधील आत्मा एकच असतो, वाद्ये जरी निरनिराळी असली तरी त्यामधील नाद एकच असतो किंवा शास्त्रे जरी भिन्न भिन्न दिसत असली तरी त्यातून प्रतिपादिलेला विवेक हा जसा एकच असतो, त्याचप्रमाणे तुझे व माझे आहे.  <br> ।।१६७।। </p>
			<p> अरे चांगदेवा आता तू, अर्थपूर्ण, सखोल आशयाचे बोलणे ऐक. जेणे करुन आत्मैक्यभावाचा वेल फोफावू लागेल  <br> ।।१६८।। </p>
			<p style="color:brown">ज्ञानदेव म्हणे। तुज माझा बोल ऐकणें। तें तळहातां तळी मिठी देणे। जयापरि  <br> ।।३८।। </p>
			<p style="color:green"> <i> अर्थ - ज्याप्रमाणे आपल्या एका तळहाताने दुसऱ्या तळहाताला मिठी मारावी त्याचप्रमाणे हे चांगदेवा, माझे बोलणे व तुझे ऐकणे हे एकरुपच आहे असे ज्ञानदेव म्हणतात. <br> </i>।।३८।। </p>
			<p> ऐकता ऐसे माझे बोल। तुझेचि तुज वाटतील । तुझे माझे सारे सरेल। द्वैत बीज  <br> ।।१६९।।  </p>
			<p> आपुल्याच तळहाताने। द्यावी स्वतःस आलिंगने। तैसी होतील संभाषणे। अद्वैताची  <br> ।।१७०।। </p>
			<p> हे चांगदेवा, माझे सर्व बोलणे ऐकतांना तुला ते तुझेच बोलणे आहे असे वाटेल. व ते ऐकत असतांना तुझ्या माझ्यातील द्वैतभाव संपूर्णतः नष्ट होईल.  <br> ।।१६९।। </p>

			
			<hr> <p style="color:brown"> (46) </p>

			<p> आपल्या तळहाताने आपल्याच तळहाताला मिठी मारावी त्याचप्रमाणे आपल्यामध्ये अद्वैताची संभाषणे होतील. आपण दोघे एकच आहोत ह्याची खूण तूला पटेल   <br> ।।१७०।। </p>
			<p style="color:brown"> बोलेंचि बोल ऐकिजे। स्वादेंचि स्वाद चाखिजे। कां उजिवडें देखिजे। उजिडा जॅविं  <br> ।।३९।। </p>
			<p style="color:green"> <i> अर्थ - अरे तुझ्या माझ्यामधील संवाद म्हणजे, शब्दानेच शब्द ऐकावा, चवीनेच स्वतःची चव घ्यावी किंवा प्रकाशानेच प्रकाश पहावा अशा स्वरुपाचे आहे.  <br> </i> ।।३९।। </p>
			<p>  समजा ऐसे कधी घडले। बोलानेच बोल ऐकिले। त्यातचि रंगून गेले। बोल सगळे  <br> ।।१७१।। </p>
			<p> किंवा चवीनेच आपली। चव घेवूनी पाहिली। मिटक्या मारीत बैसली। पाटावरी  <br> ।।१७२।। </p>
			<p> तैसेचि प्रकाशाने जाण। पाहता उजेडा लागून। गेले बघ डोळे दिपून। प्रकाशाचे  <br> ।। १७३।। </p>
			<p> तेथे सांग दुसरे कुणी। आलेत कां त्यांचे अंगणी। ते सारेच गेले रंगुनी। अद्वैत रंगी  <br> ।।१७४।। </p>
			<p> तैसेच आता येथे घडले। कोण बोलिले कोणी ऐकिले। श्रोता वक्ता एकचि झाले। आत्मस्वरुपी  <br> ।।१७५।। </p>
			<p> अरे अशी कल्पना कर की, शब्दच जणू कांही आपले शब्द ऐकत आहेत व त्यातच ते रंगून गेले आहेत.  <br> ।।१७१।। </p>
			<p> किंवा असे समज की चव पाटावर बसून आपलीच चव चाखीत आहे. व चाखता चाखता ती स्वतःच मिटक्या मारत बसली आहे.  <br> ।।१७२।।  </p>
			<p> अरे तसेच त्या प्रकाशाचेही झाले आहे. तो प्रकाश जणू आपला स्वतःचा प्रकाश पाहता पाहता दिपून गेला आहे  <br> ।।१७३।। </p>
			<p> अरे चांगदेवा ह्या तीनही दृष्टान्तामध्ये खरे पाहिले असता त्यांच्या व्यतिरिक्त दूसरे कुणी होते का? तर नाही. ते सर्वच जसे अद्वैतभावामध्ये रंगून गेले.  <br> ।।१७४।। </p>

			<hr> <p style="color:brown"> (47) </p>

			<p> तसेच या ठिकाणी घडले आहे. बोलणारा वक्ता व ऐकणारा श्रोता हे दोन राहिलेले नसून आत्मस्वरुपामध्ये एकरुप झालेले आहेत. <br> ।।१७५।। </p>
			<p style="color:brown"> सोनिया वरकल सोने जैसा। कां मुख मुखा हो आशीसा। मज तुज संवाद तैसा। चक्रपाणि <br> ।।४०।। </p>
			<p style="color:green"> <i> अर्थ - अरे चक्रपाणी (चांगदेवा), तुझ्या माझ्यातील संवाद कसा आहे सांगू का? जसे सोन्याची कसोटी सोनेच असावे? किंवा चेहरा पाहण्यासाठी  चेहराच आरसा असावा तश्यासारखा तुझा माझा संवाद आहे. </i> <br> ।।४०।। </p>
			<p> सोन्याची कसोटी सुवर्ण। मुखानेच व्हावे दर्पण। तैसा हा संवाद जाण। चांगदेवा <br> ।।१७६।। </p>
			<p> 'मी' तो वक्ता म्हणोनी श्रेष्ठ। तूं श्रोता म्हणोनि कनिष्ठ। असे कांही नसे रे स्पष्ट जाणोनि घेई <br> ।।१७७।। </p>
			<p> श्रोता नि वक्ता श्रीराम। हेचि सांगणे माझे ठाम। वरी द्वैत, अंतरी वर्म। एकचि असे <br> ।।१७८।। </p>
			<p> अरे चांगदेवा, सोन्याची कसोटी सोनेच असावी किंवा मुखानेच मुख पाहण्यासाठी आरसा व्हावे तशाच प्रकारचा तुझा माझा संवाद आहे. <br> ।।१७६।। </p>
			<p> वक्ता म्हणून मी कुणी श्रेष्ठ आहे व श्रोता म्हणून तूं कुणी कनिष्ठ आहेस असा श्रेष्ठ कनिष्ठाचा भाव यत्किंचितही नाही हे तू स्पष्टपणे जाणून घे <br> ।।१७७।। </p>
			<p> श्रोत्याच्या अंतरी आत्मरुपाने श्रीराम आहे व वक्त्याच्या अंतरीही आत्मरुपाने श्रीराम आहे असे माझे ठाम मत आहे हे दोघे जरी वरवर भिन्न दिसत असले तरी अंतरी मात्र एकरुपच आहेत हे रहस्य तू जाणून घे <br> ।।१७८।। </p>
			<p style="color:brown"> गोडिये आपुली गोडी। घेता काय न माये तोंडी। आम्हां परस्परे आवडी। तो पाडु असे <br> ।।४१।। </p>
			<p style="color:green"> <i> अर्थ - माधुर्याने आपुलेच माधुर्य चाखायचे ठरवले तर ते तोंडात मावणार नाही असे होईल काय? अर्थातच तसे होणार नाही. अगदी तशीच आपल्या परस्परांच्या प्रेमाची अवस्था आहे.  <br> </i>।।४१।। </p>

			<hr> <p style="color:brown"> (48) </p>

			<p> अरे गोडी आपुलीच गोडी। सांग घेवू शकेल का थोडी। एकचि गोडी दोन्हीही थडी। असेल ना <br> ।।१७९।। </p>
			<p> घेता गोडीने गोडीची गोडी। ती काय तोंडी मावेना थोडी। ह्या तर शब्दांच्या घडामोडी। जाणाव्या की <br> ।।१८०।। </p>
			<p> तैसी तुझी नि माझी प्रीती। असे एकचि आत्मरती। आनंदाची होई प्राप्ती। संवादातूनि <br> ।।१८१।। </p>
			<p> अरे गोडीनेच आपली गोडी चाखायची ठरवली तर ती गोडी, थोडी तरी गोडी चाखू शकेल असे होईल का? नाही! कारण गोडी चाखणारी गोडी व जिला चाखायची ती गोडी ह्या दोन्ही वेगवेगळ्या नाहीतच. <br> ।।१७९।। </p>
			<p> समजा गोडीने गोडीची मधुरता चाखली तर ती तोंडात मावत नाही असे होईल का? खरे तर ह्या नुसत्याच शब्दांच्या घडामोडी आहेत. गोडी चाखणारी गोडी, जिची गोडी चाखायची ती गोडी एकरुपच नाहीत काय? <br> ।।१८०।। </p>
			<p> त्याचप्रमाणे तुझ्या व माझ्या प्रेमाची अवस्था आहे. आपण दोघेही आत्मरती असल्याने, आत्मसंवादात रममाण होणारे असल्याने, आपल्या संवादातून केवळ आनंदाचीच प्राप्ती होणार आहे. सारखी आवड असणाऱ्या दोन व्यक्ति भेटल्यावर ज्याप्रमाणे त्या दोघांमधील प्रेम उचंबळून येते. व दोघांनाही आनंद होतो त्याप्रमाणे तूं व मी आत्मरुपात रंगणारे असल्याने, आपल्या दोघांच्या संवादातून आनंदाची प्राप्ती परस्परांना होणार आहे. <br> ।।१८१।। </p>
			<p style="color:brown"> सखया तुझेनि उद्देशें । भेटावया जीव उल्हासे। कीं सिद्धभेटी विसकुसे। ऐशिया बिहे <br> ।।४२।। </p>
			<p style="color:green"> <i> अर्थ - हे सखया, तुझ्या भेटीसाठी जीव अत्यंत उत्सुक झाला आहे. परंतु त्यामुळे स्वतः सिद्ध असलेली अंतरात्म्याची भेट मोडेल, बिघडेल अशी भिती वाटते. <br> </i>।।४२।।</p>

			<hr> <p style="color:brown"> (49) </p>		
			
			<p> सखया तुझे पत्र वाचले। कोरे चकचकीत मले। तेणे जीवा वेध लागले। तव भेटीचे  <br> ।।१८२।। </p>
			<p> परी शंकित होते मन। ह्या अशा स्थूल भेटीतून । जावू नये विस्कटून। अंतरी भेट  <br> ।।१८३।। </p>
			<p> अरे दिसतो जरी वरी दोन। अंतरी एकचि परिपूर्ण। कोणी भेटावे कवणा लागून। सांग मित्रा  <br> ।।१८४।। </p>
			<p> हे मित्रा, तुझे कोरे चकचकीत आणि म्हणूनच प्रामाणिक असलेले पत्र वाचले अन् तेव्हापासूनच तुझ्या भेटीची आंस, उत्सुकता माझ्या अंतःकरणात निर्माण झाली  <br> ।।१८२।। </p>
			<p> पण या स्थूल देहाच्या वरवरच्या भेटीमुळे अंतःकरणातील आत्मा नुसंधान विस्कळीत होईल की काय? अशी शंकाही माझ्या मनात निर्माण होते आहे.  <br> ।।१८३।। </p>
			<p> अरे आपण स्थूल देह स्वरुपाने जरी दोन दिसत असलो तरी आपण एकरुपच आहोत. मग तूच सांग मित्रा, कुणी कुणाला भेटावे? एकमेकांच्या भेटीसाठी किमान दोन व्यक्ति तरी हव्या असतात. आपण दोघेही अंतर्यामी एकच आहोत.  <br> ।।१८४।। </p>
			<p style="color:brown"> घेवो पाहे तुझे दर्शन। तंव रुपा येवों पाहे मन। तेथे दर्शना होये अवजतन। ऐसे गमो लागे  <br> ।।४३।। </p>
			<p style="color:green"> <i> अर्थ - तुझे दर्शन घ्यावे, भेट घ्यावी अशी इच्छा मनात येते न येते तोच मन आत्मस्वरुपाकार होवू लागते आणि मग असा मनाचा लय झालेल्या अवस्थेत तुझे दर्शन घेणे कसे शक्य होईल? असे वाटू लागते.  <br>  </i>।।४३।। </p>
			<p> तुला वाटते भेटी घ्यावी। म्हणौनि तूं आमच्या गांवी। येशील म्हणौनि घाई। मलाही झाली  <br> ।।१८५।। </p>
			<p> येथे तू येण्या आधी जाण। मीच जवळी तुझ्या येवून। घ्यावे वाटे तुझे दर्शन। चांगदेवा  <br> ।।१८६।। </p>
			<p> ऐसे मनी येता क्षणी। मनचि जातसे उन्मनी। स्वरुप प्रगटे ध्यानी। तात्काळचि  <br> ।।१८७।। </p>

			<hr> <p style="color:brown"> (50) </p>
			
			<p> मग सांग कैसे दर्शन। अथवा ते प्रेमालिंगन। एकचि असता आपण। ऐसे वाटे  <br> ।।१८८।। </p>
			<p> दर्शना पुरती रे जरी। ठेवियली आपण दूरी। एकता जी असे अंतरी मंगो लागे  <br> ।।१८९।। </p>
			<p> ऐसे कांही करु आता। जेणे न भंगेल एकात्मता । भेटण्या दर्शनाची वार्ता। सोडूनी दे तूं  <br> ।।१९०।। </p>
			<p> हे चांगदेवा, ज्याअर्थी तू पत्र पाठविलेस त्याअर्थी तुलाही माझ्या मेटीची उत्सुकता आहे. व त्या उत्सुकतेपोटी तू आमच्या गावी येशील हे जाणून मलाही तुला भेटण्याची अनिवार घाई झाली आहे.  <br> ।।१८५।। </p>
			<p> तू येथे येण्यापूर्वीच मी तुझ्याजवळ येवून तुझी भेट घ्यावी असे मला वाटते आहे.  <br>  ।।१८६।। </p>
			<p> आणि गमत अशी की तुझे दर्शन घेण्यासाठी तुझ्याकडे यावे असे मनात येता क्षणी हे मन उन्मनी अवस्थेस प्राप्त होते. (अर्थात् मन आत्मकार होवून स्वरुपाचे ध्यान तात्काळ लागते.) नागते.)   <br> ।।१८७।। </p>
			<p> अशा स्वरुपाकार वृत्तिमध्ये असतांना, तू. व मी हे द्वैत नाहीसे होवून. तुझ्या दर्शनासाठी आवश्यक असणारे द्वैत नष्ट होवून तूं व मी एकरुपच आहोत असे जाणवते. मग तुझे दर्शन तरी कसे घेणार किंवा तुला प्रेमालिंगन तरी कसे देणार? भेट घेण्यासाठी वा प्रेमालिंगन देण्यासाठी दुसऱ्या व्यक्तिची आवश्यकता असते. आपणच आपली भेट वा आपणच आपल्याला प्रेमालिंगन देणे शक्य आहे का? (अर्थात नाही)  <br> ।।१८८।। </p>
			<p> तुझ्या माझ्या दर्शनाच्या उद्देशाने जर आपण दूरी ठेवली तर अंतःकरणातील ऐक्य भाव, अद्वैत भाव मंगू लागतो. नाहीसा होतो (अद्वैत भावास तडा जातो)  <br> ।।१८९।। </p>
			<p> तरी आता आपण असे कांही तरी करु की जेणेकरुन आपल्यातील एकात्मता भंग पावणार नाही आणि म्हणून हे मित्रा, एकमेकांच्या दर्शनाची वा भेटण्याची अभिलाषाच तू सोडून दे.  <br> ।।१९०।। </p>
			<p style="color:brown"> कांही करी, बोले, कल्पी। कां न करी, न बोले, न कल्पी। ये दोन्ही तुझ्या स्वरुपी। न घेती उमसूं   <br> ।।४४।। </p>
			<p style="color:green"> <i> अर्थ - हे चांगदेवा, तूं कांही करणे किंवा न करणे, तू कांही बोलणे किंवा न बोलणे, तू काही विचार करणे किंवा विचार न करणे, या दोन्ही गोष्टींना तुझ्या आत्म्याच्या ठिकाणी अजिबात थारा नाही  <br> </i>।।४४।। </p>


			<hr> <p style="color:brown"> (51) </p>

			
			<p> तुझे रुप जे मूळ असे। तेथे बोलणे सांग कैसे। अरे मौनालाही स्थान नसे। किंचितही  <br> ।।१९१।। </p>
			<p> करशी कशाची कल्पना। द्वैत नसता कुठेही जाणा। विचार जरी येती नाना। व्यर्थ सारे <br> ।।१९२।। </p>
			<p> काही म्हणशी करु आता। अथवा धरिशी स्वस्थता। तेणे कांहीच होई न तत्त्वता। डळमळीत <br> ।।१९३।।</p>
			<p> ऐक सखया ठेवोनी भाव। कर्म असो वा त्याचा अभाव। तेथे कशालाच नसे वाव। अंतरंगी <br> ।।१९४।।</p>
			<p> हे चांगदेवा, तुझे जे मुळचे आत्मस्वरुप आहे तेथे कांही बोलणे संमवतच नाही, किंवा तेथे कांहीही न बोलणे म्हणजेच मौन राहणे हे सुद्धा संभवत नाही. म्हणजेच तेथे बोलणे वा न बोलणे या दोनही गोष्टीना स्थान नाही. या दोन्ही क्रिया आत्मस्वरुपाच्या संदर्भात निरर्थकच ठरतात. <br> ।।१९१।।</p>
			<p> आत्मस्वरुपाच्या ठिकाणी अद्वैतभाव असल्याने तेथे कल्पना करणेही शक्य नाही. कल्पनेला तेथे यत्किंचितही वाव नाही. अनेक विचार जरी तुझ्या मनात आले तरी आत्मस्वरुपाच्या संबंधात ते सर्व निरर्थक होत. कारण आत्मस्वरुप कल्पनातीत आहे. <br> ।।१९२।।</p>
			<p> अरे तूं कांही करायचे ठरविलेस तरी तेथे कांहीही करता येणे शक्य नाही. आणि स्वस्थ राहण्याचे जरी ठरविलेस तरी तेथे तेही संभवत नाही. कारण या दोन्ही बाबतीत कांहीतरी क्रिया आहे व आत्मा तर अक्रिय आहे म्हणून यत्किंचितही (चळण, न्यूनता, हालचाल, किंवा द्वंद्ध) संभवतच नाही <br> ।।१९३।।</p>
			<p> हे मित्रा, तूं श्रद्धा ठेवून हे ऐक. अरे, कर्म करणे किंवा कर्माचा अभाव असणे (म्हणजे कांहीच कर्म न करणे.) या दोन्ही गोष्टींना आत्मस्वरुपाच्या ठिकाणी स्थान नाही. <br> ।।१९४।।</p>
			<p style="color:brown"> चांगया! तुझेनि नांवे। करणें न करणें न व्हावे। हे काय म्हणो, परि न धरवे। 'मीपण' हे <br> ।।४५।। </p>

			<hr> <p style="color:brown"> (52) </p>

			<p style="color:green"> <i> अर्थ - अरे चांगदेवा, तुझ्या आत्मस्वरुपाच्या दृष्टीने, तुझ्यासाठी कांही कर्म करणे किंवा कांहीही कर्म न करणे हा व्यवहार संभवतच नाही. अरे तुला कसे सांगू? काही करण्यासाठी मला वेहमानावर यावे लागते. म्हणजे माझ्या स्वरुपस्थितिला सोडून, जीवभाव धारण करावा लागतो आणि तो मला धारण करता येत नाही. <br> </i> ।।४५।।</p>

			<p> म्हणौनि आता वाटतसे। स्वागत करु तुझे कैसे। करणे न करणे ऐसे। शब्द नुरती  <br> ।।१९५।। </p>
			<p> कांही करतो म्हणताचि। असे गरज ज्या मी पणाची। घालवून बसलो तोचि। स्वस्वरुपात  <br> ।।१९६।। </p>
			<p> या कारणे ऐक आता। कांही करणे तुझ्याकरिता । किंवा न करणेही सर्वथा। उरेचिना  <br> ।।१९७।। </p>
			<p> म्हणून मला आता असे वाटते की, मी तुझे स्वागत तरी कसे करु? अमूक एक कर्म करावे किंवा न करावे, हे शब्दही माझे जवळ उरले नाहीत. अरे, जेथे शाब्दिक दृष्ट्याच काय करु, 'काय न करु, असा विचार जर मी करु शकत नाही तर प्रत्यक्ष क्रिया ती तरी कशी घडणार?  <br> ।।१९५।। </p>
			<p> मी कांही करतो, मला कांही करायचे आहे असे म्हणणाऱ्या जवळ ते कार्य करण्यासाठी अहंपणा, मी पणा म्हणजे कर्तृत्वभाव असावा लागतो. परंतु तोच मी पणा अहंभाव मी स्वस्वरुपात विलीन करून टाकला आहे.  <br> ।।१९६।। </p>
			<p> आणि त्यामुळे हे चांगदेवा, तुझ्यासाठी काही करणे किंवा कांहीही न करणे हे पूर्णपणे विरुन गेले आहे. हे तूं जाणून घे.  <br> ।।१९७।। </p>
			<p style="color:brown"> लवण पाणियाचा थावो। मार्जी रिघोनि गेले पाहो। तंव तेंचि नाहीं मा काय घेवो। माप जळा  <br> ।।४६।। </p>
			<p style="color:green"> <i> अर्थ - पाण्याची खोली मोजण्यासाठी किंवा पाण्याचा ठाव घेण्यासाठी, मीठाचा खडा पाण्यामध्ये शिरला आणि तो स्वतःच तेथे विरघळून गेला, नाहिसा झाला, मग आता पाण्याची खोली कोण व कशी मोजणार?  <br> </i>  ।।४६।। </p>


			<hr> <p style="color:brown"> (53) </p>

			<p> एकदा बोलले मीठ। पाहू तळ्याचा शेवट। म्हणौनि मारली थेट। उडी त्याने <br> ।।१९८।। </p>
			<p> सांग सख्या काय होईल। मीठ का तळाशी पोहोचेल। की विरघळोनि जाईल। मधल्या मध्ये <br> ।।१९९।। </p>
			<p> एकदा मीठाला असे वाटले की आपण तलावाचा तळ पहावा आणि म्हणून त्याने थेट तळचामध्ये उडी घेतली. <br> ।।१९८।। </p>
			<p> आता अशा वेळेस हे सखया, तूंच मला सांग, की ते मीठ तळ्याच्या शेवटापर्यंत पोहचेल कां? की मधल्या मध्येच विरघळून जाईल? (अर्थातच ते मीठ पाणीच होवून जाईल) <br> ।।१९९।। </p>
			<p style="color:brown"> तैसें तुज आत्मयातें पाही। देखो गेलिया 'मी' चि नाहीं। तेथे 'तू' कैचा काई। कल्पावया जोगा <br> ।।४७।। </p>
			<p style="color:green"> <i> अर्थ - त्याचप्रमाणे तुझ्या आत्मस्वरुपास पाहू गेले असता, माझा 'मी' पणाच नाहीसा होतो. आणि मग तुझ्या बद्दलची कल्पना करणारा 'तू' पणाही कसचा शिल्लक राहिल ? <br> </i> ।।४७।। </p>
			<p> तैसा मी तुज पाहो जाता। मीच उरेना तत्त्वता । राहशील रे कैसा आता। तूं ही सांग <br> ।।२००।।  </p>
			<p> येथे 'मी तूं पणा' मावळे। द्वैत राक्षस दूरी पळे। मग आत्मस्वरुपचि कळे। आत्मरुपाला <br> ।।२०१।। </p>
			<p> ह्या मिठाच्या दृष्टान्ताप्रमाणे, मी तुझ्या आत्मस्वरुपास पाहण्यास गेलो असता, माझे मी पण नाहीसे होते. म्हणजे मी आत्मस्वरुपाकार होवून जातो व मीच नष्ट झाल्याने त्याच्या सापेक्षेने असणारा तूं ही नाहीसा होतो आणि म्हणूनच तुझी कल्पना करण्यासाठी लागणारा तू ही शिल्लक राहत नाहीस. <br> ।।२००।। </p>
			<p> अरे चांगदेवा, तेथे तूं व मी ह्या दोन्हीचा निरास होतो. आत्मस्वरुपावर दृष्टी स्थीर झाल्याने मी-तू पणाचे द्वैतरुपी राक्षस पार नाहिसे होतात आणि मग आत्मरुपालाच आत्मरुप कळते. <br> ।।२०१।। </p>
			<p style="color:brown"> जो जागोनि नीद देखे। तो देखणेपणा जेंविं मुके। तेंवि 'तू' ते देखोनि 'मी' ठाके। कांही नहोनि <br> ।।४८।। </p>


			<hr> <p style="color:brown"> (54) </p>

			<p style="color:green"> <i> अर्थ - जो मनुष्य जागा राहून, निद्रा पाहण्याचा म्हणजे जाणून घेण्याचा प्रयत्न करतो तो त्या निद्रेच्या प्रक्रियेस मुकतो, अंतरतो. अगदी त्याचप्रमाणे मी जर तुला पाहायला गेलो तर मी मलाच हरवून बसतो. <br> </i> ।।४८।। </p>
			<p> कुणा एकाच्या मनी आले। रोज मी झोपतो चांगले। ती झोप पहावी वाटले। एकदा तरी  <br>।।२०२।। </p>
			<p> म्हणौनिया रात्रभरी । जागा राहिला तो जरी। पाहू शकेल कां क्षणभरी। झोप आपुली  <br>।।२०३।। </p>
			<p> तैसे तुज पाहो जाता। मीच राहिना तत्त्वता । मग पहाणे ही सर्वथा। कैसे होयी  <br>।।२०४।। </p>
			<p> जेथे मी तू हे कांही नाही। तेथे पाहणे संपून जायी। नाहीसा होई माझा मी ही। तुज पाहता  <br>।।२०५।। </p>
			<p> एकदा कुणा एकाच्या मनांत आले की, रोज मी छान झोप घेतो. ज्या झोपेमुळे मला एवढे सुख मिळते त्या झोपेला एकदा तरी आपण पहावे.  <br>।।२०२।। </p>
			<p> आणि म्हणून त्या झोपेला पाहण्यासाठी तो रात्रभर जरी जागा राहिला तरी तो आपली झोप पाहणे शक्य आहे काय?  <br>।।२०३।। </p>
			<p> अगदी ह्याचप्रमाणे मी तुला पहावयास गेलो असता, मी मी पणाने शिल्लकच राहत नाही, आणि त्यामुळे तुला पाहणे कसे होईल सांग?  <br>।।२०४।। </p>
			<p> जेथे मी तू हे द्वंद्व शिल्लक राहत नाही तेथे पाहण्याची क्रिया तरी कशी शिल्लक राहील? अरे तुला पाहता, माझा मी वेगळेपणाने उरतच नाही.  <br>।।२०५।। </p>
			<p style="color:brown"> आंधाराचे ठाई। सूर्यप्रकाश तंव नाही। परी मी आहे हें कांहीं। नवचेंचि जेंवि  <br>।।४९।। </p>
			<p style="color:green"> <i> अर्थ - गडद अंधःकाराच्या ठिकाणी सूर्यप्रकाश तर असणेच शक्य नाही. परंतु मी आहे ह्या जाणीवेस मात्र अंधार असतांनाही बाधा येत नाही. <br> </i> ।।४९।। </p>

			<hr> <p style="color:brown"> (55) </p>

			<p> असो कितीही रात्र अंधारी। सूर्य प्रकाशही अंग चोरी। तेथेही मी पणाची हजेरी। असतचि असे <br>।।२०६।। </p>
			<p> उजेड असो वा अंधार। मी प्रगटचि असणार। आत्मप्रकाश सर्वदूर। आहेच आहे <br>।।२०७।। </p>
			<p> अगदी काळोखी रात्र असली तरी किंवा सूर्य प्रकाशाने आपले अंग चोरलेले असले तरीही 'मी आहे,' असे भान मात्र त्यावेळेसही असतेच असते. अत्यंत काळोखात देखील मी पणाचे भान कायम असते. <br>।।२०६।। </p>
			<p> प्रकाश असो किंवा अंधःकार असो, आत्मरुप 'मी' मात्र कोणत्याही परिस्थितीत प्रगटच असतो. आत्मप्रकाश सर्वत्र आहेच आहे. तो नाही अशी एकही जागा नाही. बाह्य प्रकाशाचा वा अंधःकाराचा परिणाम आत्मप्रकाशावर होणे नाही <br>।।२०७।। </p>

			<p style="color:brown"> तेंवी तुंतें ती गिंवसी। तेथे तूं पण मीपणेंसी। उखतें पडे ग्रासीं। भेटीची उरे <br>।।५०।। </p>
			<p style="color:green"> <i> अर्थ - त्याचप्रमाणे मी तुला म्हणजे तुझ्या आत्मस्वरुपाला शोधू गेलो असता, तेथे तुझे तूंपण व माझे मीपण पूर्णपणे नाहीसे होते व केवळ ऐक्यच शिल्लक राहते. <br> </i> ।।५०।। </p>
			<p> शोधावयासी तुला गेलो। तुझ्यासवे मी ही हरवलो। अंती एकचि उरलो। आत्मैक्य रुपे <br>।।२०८।। </p>
			<p> मी तुला शोधावयास गेलो असता मी मलाही हरवून बसलो, अर्थात् तुला पाहतांना वरवर दिसणारा तुझा स्थूल देह, व देहाला अनुसरुन असणारे तूपण, तसेच माझा देह व या देहाला अनुसरुन असणारे माझे मीपण या दोन्ही भेदांचा नाश झाला व आत्मैक्य भावाने एकरुप होवून राहिलो. <br>।।२०८।। </p>
			<p style="color:brown"> डोळ्याचे भूमिके। डोळा चित्र होय कौतुके। आणि तेणेंचि तो देखे। न डंडळितां <br>।।५१।। </p>
			<p style="color:green"> <i> अर्थ - डोळ्याच्या आधारावरच (डोळा दाबला असता) डोळा सहजपणे एक चित्र होतो आणि तेच चित्र, तोच डोळा विचलीत न होता पाहत असतो. <br> </i> ।।५१।। </p>

			<hr> <p style="color:brown"> (56) </p>

			<p> स्मरतात कां तुला खेळ। बाळपणीचे केवळ । डोळा दाबता काही काळ। काय दिसे  <br>।।२०९।। </p>
			<p> दिसती, आठव दृश्ये किती। परी डोळा जागेवरती। राहून, पाही त्या गमती। मनोरंजक  <br>।।२१०।। </p>
			<p> अरे चांगदेवा तुला बालपणीचे खेळ आठवतात का? आपण बालपणी एक खेळ खेळत असतो. त्या खेळात स्वतःच स्वतःचा डोळा दाबल्यामुळे काय काय दिसत होतं हे तुला आठवतं का?  <br> ।।२०९।। </p>
			<p> अरे, डोळा दाबताच अनेक प्रकारची दृश्ये दिसू लागतात हे तुला स्मरते ना? वास्तविक पाहता डोळा हा जिथल्या तिथेच असतो तो कांही अनेक रुपास प्राप्त होतो असे नाही: तरी पण तो आपणच आपल्या ठायी अनेक मनोरंजक चित्रविचित्र पदार्थ पाहत असतो.  <br>।।२१०।। </p>
			<p style="color:brown"> तैसी उपजतां गोष्टी । न फुटतां दृष्टी। मीतूंविण भेटी। माझी तुझी  <br>।।५२।। </p>
			<p> अर्थ- वरील दृष्टान्ताप्रमाणे, तुझ्या भेटीची गोष्ट निघाली असता, आत्मैक्यभावामध्ये कांहीही बदल न होता, मी-तू पण किंवा माझा-तुझा हा भेदभाव गळून पडतो. अशी आत्मरुपाने माझी व तुझी भेट नित्यच आहे.  <br>।।५२।। </p>
			<p> गोष्ट भेटीची निधता जरी। अंतरी असू स्थिर तरी। असे मी तू पणाचे वरी। सिद्ध भेट  <br>।।२११।। </p>
			<p> अरे माझ्या व तुझ्या भेटीची गोष्ट जरी निघाली तरी अंतरी आपण दोघेही आत्मरुपाने एकच असल्याने, मी तू पणावाचून ही आत्ममेट कायमच आहे. भेटीला दोन व्यक्तिंची आवश्यकता असते. पण आत्मरुपभावाने पाहिले असता तो म्हणजे मी व मी म्हणजे तोच' असल्याने तेथे वेगळी मेट संभवतच नाही. आत्मभावाने दोघेही एकरुपच असल्याने त्यांची भेट नित्यनिरंतरच आहे:  <br>।।२११।। </p>
			<p style="color:brown"> आतां मी तूं या उपाधी। ग्रासूनि भेटी नुसधी। ते भोगिली अनुवादी। घोळघोळू   <br> ।।५३।। </p>

			<hr> <p style="color:brown"> (57) </p>

			<p style="color:green"> <i> अर्थ -  अर्थ हे चांगदेवा, मी तूं या शब्दांचा त्याग करुन व आत्मभावावर आरुढ होवून मी आपल्या मूळ भेटीचा आनंद घेतला व तोच आनंद तुला आत्तापर्यंत वारंवार कथन केला. आता, तूं सुद्धा, मी तूंपणाचा असाच त्याग करुन आपल्या मूळ भेटीचा आस्वाद घे. <br> </i>।।५३।। </p>
			<p> अरे मी तूं पणाचे झेंगट। टाकून दिले म्या चेंगट। आतली घेतली बघ भेट। एकात्मतेची  <br> ।।२१२।। </p>
			<p> आणि तोचि आनंद आता। भोगावा तूं येता जाता। अद्वैत रंगीच रे रंगता। रंगून जावे  <br> ।।२१३।। </p>
			<p> अरे चांगदेवा, मी तूं पणाची नको असलेली पण चिवट असलेली ही उपाधी मी टाकून दिली आहे आणि अंतःकरणात आत्मरुपाने एकरुप असणाऱ्या आपल्या एकात्मतेची भेट घेतली आहे. (अर्थात् वरवरचा द्वैतभाव टाकून देवून चराचरात व्याप्त असणाऱ्या आत्मस्वरुपावर मी स्थीर झालो आहे.)  <br> ।।२१२।। </p>
			<p> आणि मला असे वाटते की तूही आत्ता त्याच एकात्मभावाचा आनंद येता-जाता लुटावास, अद्वैताच्या रंगात स्वतः रंगून जावून तोच रंग सर्वदूर उघळावास. (अर्थात् स्वतः अद्वैत भावावर आरुढ होवून, सर्वदूर त्याच अद्वैत भावाची प्रचीति घ्यावीस.)  <br> ।।२१३।। </p>
			<p style="color:brown">  रुचतियाचेनि मिसें। रुचितें जेविजें जैसे। 	का दर्पणव्याजें दिसे। देखतें जेंवि  <br> ।।५४।। </p>
			<p style="color:green"> <i> अर्थ - आवडीचा पदार्थ खाण्याच्या निमित्ताने रुचिच रुचिला जेवू घालते म्हणजे ती चवच चवीचा, चविष्ट पदार्थाचा आस्वाद घेते. आरशाच्या निमित्ताने पाहणारा स्वतःलाच पाहू लागतो <br> </i> ।।५४।। </p>
			<p> जैसी ज्याची रुची असे। तो ते पदार्थ भक्षितसे । नंतरही तो स्मरतसे। त्याच रुचीला  <br> ।।२१४।। </p>
			<p> म्हणौनी रुची महत्वाची। त्या पदार्थाहूनि सांची। तिच्या मुळेच पदार्थाची । मागणी असे  <br> ।।२१५।। </p>

			<hr> <p style="color:brown"> (58) </p>

			<p> तैसेच दर्पणाचे जाण। असे निमित्तासी कारण। त्यामध्ये स्वतःला पाहून। सुखी होसी <br> ।।२१६।। </p>
			<p> रुची खरी पदार्थ गौण। तैसे दर्पणास पुढे करुन। भोगावे आपणासी आपण। पाहूनी रुपा <br> ।।२।।</p>
			<p> ज्याप्रमाणे ज्याची आवड असते त्याप्रमाणे तो त्या आवडीच्या पदाथांचे सेवन करतो व सेवन केल्यावरही केवळ आवडीमुळे पुनपुन त्या रसास्वादाची आठवण काढीत असतो. <br> ।।२१४।।</p>
			<p> म्हणून त्या पदार्थाहूनही त्या पदार्थाची आवडच जास्त महत्त्वाची ठरते. कारण त्या आवडीपायीच मनुष्य पुनःपुनः त्या पदार्थाची मागणी करीत असतो. <br> ।।२१५।।</p>
			<p> त्याचप्रमाणे आरशामध्ये आपले स्वतःचे मुख पाहून मनुष्य सुखी होतो. म्हणून आरसा हे सुखी होण्याचे कारण ठरते. <br> ।।२१६।।</p>
			<p> खरे पाहिले असता पदाथपिक्षाही पदार्थाची आवड अथवा चव ही महत्त्वाची असते. चवीपुढे, आवडीपुढे त्या पदार्थाला दुय्यम स्थान प्राप्त होते. (अन्यथा एकच पदार्थ सर्वांना आवडला असता, पण तसे होत नाही. म्हणून पदार्थ महत्त्वाचा नसून आवड हीच महत्त्वाची) त्याप्रमाणेच आरश्याला जरी पाहणारा पाहत असतो तरी त्या आरशाला महत्व नसून त्य दिसणाऱ्या त्याच्या रुपालाच खरे महत्त्व असते <br> ।।२१७।।</p>
			<p style="color:brown"> तैसी अप्रमेयें प्रमेयें भरली। मौनाची अक्षरें भली। रचोनि गोष्टी केली। मेळियेची <br> ।।५५।।</p>
			<p style="color:green"> <i> अर्थ - ज्या आत्मस्वरुपाच्या भेटीविषयी कांहीही सागता येत नाही, किंवा ज्याचे मोजमापही करता येत नाही. अशा त्या आत्मस्वरुपाच्या भेटीचे मी यथार्थ शब्दांनी वर्णन करण्याच प्रयत्न केला आहे. <br> </i> ।।५५।।</p>
			<p> तैसे रे ह्या संवादातून । लामे आपणासी निधान। आपुलीच प्रचिती जाण। आपणा येई <br> ।।२१८।।</p>
			<p> ज्याची होवू न शके गणती। जे लागेना शब्दांच्या हती। तयासीच मारोनी मिठी। प्रतिपादीले  <br> ।।२१९।। </p>


			<hr> <p style="color:brown"> (59) </p>

			<p> जीव ब्रह्माहूनी पर। नसे जाण हे खरोखर । हेचि सांगण्या पत्रोत्तर । दिघले असे <br> ।।२२०।। </p>
			<p> अरे चांगदेवा, ह्या संवादातून, विवेचनातून आपणास पूर्णत्वाचा ठेवा प्राप्त होतो. आपल्याला आपल्याच आत्मानुभवाची प्रचिती येते. <br> ।।२१८।। </p>
			<p> आपल्याला आपल्याच आत्मानुभवाचे कथीही मोजमाप करता येवू शकत नाही. जे तत्त्व शब्दांच्या पलीकडे आहे, त्या तत्त्वाचाच मी अनुभव घेवून त्याच्याविषयी निवेदन केले आहे. <br> ।।२१९।। </p>
			<p> जीव हा ब्रह्माहून वेगळा नसून तो ब्रह्रारुपच आहे. हे तू खरोखर जाणून घे. जीव ब्रह्माचे ऐक्य प्रतिपादन करण्यासाठीच मी हा पत्रप्रपंच करीत आहे. <br> ।।२२०।। </p>
			<p style="color:brown"> इयेचें करुनि व्याज। तूं आपणयातें बुझ। दीप दीपपर्णे पाहे निज। आपुलें जैसें <br> ।।५६।। </p>
			<p style="color:green"> <i> अर्थ - ज्याप्रमाणे एखादा दीप स्वतःच्या प्रकाशातच स्वतःला जणू पाहतो त्याचप्रमाणे तूं आत्तापर्यंत वर्णन केलेल्या तत्त्वज्ञानाचे सहाय्य घेवून, स्वतःच स्वतःला (स्वस्वरुपाला) जाणून घे. <br> </i> ।।५६।। </p>
			<p> आपण दिसावे म्हणोंनि। दिवा लावियेला दिव्यानी। काय त्याची ऐसी करणी। योग्य असे <br> ।।२२१।।  </p>
			<p> दिव्यास का दुसरा दिवा। स्वरुप पाहण्या लागावा। अरे, तोचि त्याला दिसावा। स्वप्रकाशी <br> ।।२२२।। </p>
			<p> दिवा जैसा स्वप्रकाशी। पाहू शके आपणासी। तैसे आता तूही बघशी। चांगदेवा <br> ।।२२३।। </p>
			<p> जे प्रतिपादीले पत्रात। ते समजोनी तंतोतंत । शोधोनी, व्हावे तू शांत। आत्मतत्त्वा <br> ।।२२४।। </p>
			<p> अरे दिव्याप्रमाणे जाण। जाणून घ्यावेस तू कोण। स्वप्रकाशी घेई दर्शन। स्वतःचेच <br>  ।।२२५।। </p>
			<p> समज, एखाद्या दिव्याने स्वतःला पाहण्याचे ठरविले व म्हणून त्याने दुसरा दिवा लावला, तर त्याचे हे करणे योग्य ठरेल का? <br> ।।२२१।। </p>


			<hr> <p style="color:brown"> (60) </p>

			<p> अरे दिश्याला स्वतःचे स्वरुप पाहण्यास काय दुसऱ्या दिव्याची आवश्यकता आहे? (अर्थात नाही) स्वतःच्या प्रकाशातब तो आपणास पाहतो ना <br> ।।२२२।। </p>
			<p> दिवा जसा स्वतःच्या प्रकाशात स्वतःस पाहतो त्याचप्रमाणे हे चांगदेवा तूही स्वतःस बघः <br> ।।२२३।। </p>
			<p> अरे आत्तापर्यंत जे मी तुला पत्रांत लिहिले आहे नं. ते तू यथार्णपणे समजून पे आत्मतत्य शांत असल्याने, व तू मुळचा आत्मरुप असल्याने तू सुद्धा निवांत हो <br> ।।२२४।। </p>
			<p> दिव्याप्रमाणे आपण कोण? हे जर तूं जाणण्याचा प्रयत्न केलास तर स्वतःच्याच आत्मप्रकाशात स्वतःचे ज्ञान करून घेशील. (अर्थात् आपण आत्मस्वरुप आहोत हा शोध तुला स्वतःच्या स्वप्रकाशात होईल.) <br> ।।२२५।। </p>
			<p style="color:brown"> तैसी केलिया गोठी। तयां उघडिजे दृष्टी। आपणिया आपण भेटी। आपणामाजी <br> ।।५७।। </p>
			<p style="color:green"> <i> अर्थ -  तुझी ज्ञानदृष्टी उघडावी म्हणून आम्ही तुला आत्तापर्यंत सांगितलेल्या ह्या गोष्टींच्या साहाय्याने, तू आपली विवेकी दृष्टी जागृत कर आणि आपणच आपली आपल्या ठिकाणी भेट घे.  <br> </i> ।।५७।। </p>
			<p> तूं आत्मस्वरुप पहावे। म्हणौनि लिहिले स्वभावे। तेणे सख्या मिळवावे। दिव्य चक्षू <br> ।।२२६।।  </p>
			<p> ऐसी दृष्टी लाभल्यावरी। पहावेस तू अंतरी। भेटावेस रे उराउरी। आपणालाच <br> ।।२२७।। </p>
			<p> तू आत्मस्वरुपास जाणावे म्हणून मी अगदी सहजतेने माझ्या सहज स्वभावानुसार तुला पत्र लिहिले, हे पत्र वाचून. हे मित्रा तू आपली ज्ञानदृष्टी उघड <br> ।।२२६।। </p>
			<p> अशी ज्ञानदृष्टी प्राप्त झाल्यावर तू अंतर्मुख झालास की स्वतःच स्वतःची भेट घेशील. <br> ।।२२७।। </p>
			<p style="color:brown"> जालिया प्रळयीं एकार्णव। अपार पाणियाची धांव।। गिळी आपुला उगव। तैसें करी <br> ।।५८।। </p>



			<hr> <p style="color:brown"> (61) </p>

			<p style="color:green"> <i> अर्थ - प्रलय झाला असता, संपूर्ण पृथ्वी जलमय होवून जाते, पाण्याचा अमर्याद प्रवाह आपल्याच उगम स्थानाला नाहीसे करतो. त्याचप्रमाणे तूं कर.  <br> </i> ।।५८।। </p>
			<p> महाप्रलय झाल्यावर। उरे एकचि महासागर। पाणीच पाणी सर्वदूर। दिसो लागे  <br> ।।२२८।। </p>
			<p> अंती उगमही त्या जळाचा। न कळे झाला कुठूनी सांचा। जणूं उगमही स्वतःचा। गिळूनि टाकी  <br> ।।२२९।। </p>
			<p> तैसेच आता तूं करावे। नामरुपादी विस्मरावे। सर्वत्र एकचि दिसावे। ब्रह्मरूप  <br> ।।२३०।। </p>
			<p> महाप्रलयाच्या प्रभावाने केवळ एकचएक महासागर शिल्लक राहतो. बाकी सर्व कांही नष्ट होते. सर्वदूर नुसते पाणीचपाणी दिसू लागते.  <br> ।।२२८।। </p>
			<p> शेवटी जळाच्या उगम स्थानाचेही नामोनिशाण शिल्लक राहत नाही. जणू कांही ते पाणी आपल्याच उगम स्थानालाही गिळून टाकते. म्हणजे नाहीसे करते. अर्थात् प्रलयास कोतून सुरवात झाली, हे ही सांगता येत नाही.   <br> ।।२२९।। </p>
			<p> अरे चांगदेवा, वरील दृष्टान्ताप्रमाणे तू करावेस आपल्या नाम-रुपादि प्रवृत्तिंच्या प्रवाहांना नाहीसे करुन सर्वदूर एकच एक ब्रह्म आहे त्याशिवाय दुसरे कांहीही नाही या अवस्थेस तूं प्राप्त व्हावे.  <br> ।।२३०।। </p>
			<p style="color:brown"> ज्ञानदेव म्हणे नामरुपें। विण तुझें सांच आहे आपणपें। तें स्वानंदजीवनपें। सुखिया होई  <br> ।।५९।। </p>
			<p style="color:green"> <i> अर्थ - श्री ज्ञानदेव म्हणतात, तुझे यथार्थ, सत्यस्वरुप नाम रुपाच्या पलीकडे आहे. तू आपल्या ह्या आत्मस्वरुपाचा प्रत्यय घेवून सुखरुप हो. <br> </i> ।।५९।। </p>
			<p> असो तुझे रुप देखणें। किंवा तुझ्या नामघोषाने। जरी भरली त्रिभुवने। तरी काय  <br> ।।२३१।। </p>
			<p> त्या नामरुपा पलीकडे। सखया तुझे जे रुपडे। तेचि बघोनी चोहिकडे। सुखी होई  <br> ।।२३२।। </p>

			<hr> <p style="color:brown"> (62) </p>

			<p> तुज सांगे हा ज्ञानदेव। जाण अद्वैताचे वैभव। जी असे तुझीच ठेव। तुझ्या जवळी <br> ।।२३३।। </p>
			<p> अरे तुझे वरवरचे, बाह्यतः असणारे रुप कितीही देखणे सौदर्ययुक्त असले तरी, अथवा तुझ्या नावाचा डिंडिम त्रिभुवनात जरी गाजत असला तरी त्यात विशेष ते काय? <br> ।।२३१।। </p>
			<p> या उलट तुझ्या नाम-रुपाच्या पलीकडे जे तुझे सत्य स्वरुप (आत्मस्वरुप) आहे तेच जर तूं, सर्व प्राणीमात्रांमध्ये, चराचरामध्ये पहायला शिकलास तर तू खऱ्या अर्थाने सुखी होशील. <br> ।।२३२।। </p>
			<p> अरे चांगदेवा, हा ज्ञानदेव तुला अद्वैतामध्ये दडलेल्या वैभवाचे दालन उघडून देत आहे. किंबहूना अद्वैतामध्ये असलेल्या वैभवाची ओळख करुन देत आहे. वास्तविक हे अद्वैताचे वैभव तुझेच आहे व तुझ्याजवळच आहे कारण तीच खरी तुझी ठेव (संपत्ती) आहे. <br> ।।२३३।। </p>
			<p style="color:brown"> चांगया पुढत पुढती। घरा आलिया ज्ञानसंपत्ती। वेद्यवेदकत्वही अतीतीं। पदीं बैसें <br> ।।६०।। </p>
			<p style="color:green"> <i> अर्थ - अरे चांगदेवा, जसजसा तूं या गोष्टीचा वारंवार अभ्यास करशील तसतशी ही ज्ञानसंपदा तुझ्या अंतःकरणरुपी घरात स्थिर होईल.  जाणणारा वेदक व जाणावयाची गोष्ट (वेद्य) या दोन्हींच्याही पलीकडे असणाऱ्या आत्मबोधावर (ब्रह्मपदावर) तूं आरुढ हो. <br></i> ।।६०।। </p>
			<p> ऐक चांगया वारंवार। सत्य हे सांगतो त्रिवार। ज्ञेय ज्ञाता सोडीशी जर। सुखी होशी <br> ।।२३४।।  </p>
			<p> घरी प्रगटता ज्ञाननिधी। तेथे कैसी आधी व्याधी। सौख्याचीच परमावधी। असे तेथे <br> ।।२३५।। </p>
			<p> त्या ज्ञान सौख्यासनी बैसोनी। हो परिपूर्ण आनंदानी। ठेवोनी माझ्या वचनी। दृढ भाव <br> ।।२३६।। </p>
			<p> अरे चांगदेवा, तू माझा जिवलग मित्र असल्याने मी तुला एकचएक गोष्ट पुनःपुनः सांगत आहे. तुझ्या परमसुखाचे रहस्य मी तुला त्रिवार सांगतो. तू जर ज्ञाता व ज्ञेय या द्वैताचा निरास करशील तर तू पूर्णपणे सुखी होशील. <br> ।।२३४।। </p>


			<hr> <p style="color:brown"> (63) </p>

			<p> स्वतःच्या अंतरी असलेला ज्ञानाचा खजिना जर दृग्गोचर झाला तर. मग तेथे आधीव्याधींना म्हणजे देहाशी संबंधीत व मनाशी संबंधीत असणाऱ्या विकारांना कोण विचारतो? किंबहूना ते विकार तेथे राहतीलच कसे? केवळ एका सुखरुपतेशिवाय तेथे दुसरे काहीही असणे शक्यच नाही. <br> ।।२३५।। </p>
			<p> माझ्या वचनावर निश्चल श्रद्धा ठेवून तू त्या आत्मस्वरुपाच्या सुखासनावर आरुढ हो. व पूर्ण आनंदरुप होवून जा. <br> ।।२३६।। </p>
			<p style="color:brown"> चांगदेवा तुझेनि व्याजें। माउलिया श्री निवृत्तिराजे। स्वानुभव रसाळ खाजें। दिधले लोर्भे <br> ।।६१।। </p>
			<p style="color:green"> <i> अर्थ - चांगदेवा, तुझ्या निमित्ताने माझ्या श्रीगुरु निवृत्तिराज माऊलीनी, आत्मानुभवाचा रसरशित खाऊ मलाच मोठ्या प्रेमाने दिला आहे. <br> </i> ।।६१।। </p>
			<p> चांगदेवा तूं किती थोर। तुला करोनी समोर। देती भातके गुरुवर । आम्हालागी <br> ।।२३७।।  </p>
			<p> ते भातके रसभरीत। स्वानुभवाची गोडी त्याते। श्री गुरुकृपाही ओतप्रोत । भरली असे <br> ।।२३८।। </p>
			<p> निवृत्तिनाथ माझे आई। पत्रोत्तरा करोनी घाई। दिधली आम्हा ही मलई। स्वानंदाची <br> ।।२३९।।  </p>
			<p> यांस खाऊ हे संबोधन। दिधले विचार करुन। पासष्ट ओव्यांचा लहान। ग्रंथ म्हणौनी <br> ।।२४०।।  </p>
			<p> आकारे जरी हे लहान। काय तयाचे महिमान। प्रगट केले म्या निधान। कैवल्याचे <br> ।।२४१।। </p>
			<p> या ठिकाणी ज्ञानदेवांच्या अंतःकरणात बाल भाव प्रगट झाला आहे. किंबहूना श्रीगुरुंच्या ठिकाणी असलेल्या वात्सल्यभावाची प्रचिती ज्ञानदेवांना आली. त्याचे प्रत्यंतर आपल्याला या ओवीत दिसते. ज्ञानदेव म्हणतात अरे चांगदेवा तू इतका थोर, इतका भाग्यवान आहेस की तुझ्या निमित्ताने म्हणजे तुला समोर करून माझ्या गुरुमाऊलींनी आम्हाला खाऊ दिला आहे म्हणजे भातके दिले आहे. घरी आलेल्या पाहुण्यांच्या निमित्ताने ज्याप्रमाणे घरातील मुलांना गोड-धोड खायला मिळते त्याचप्रमाणे तुझ्या निमित्ताने माझ्या आईने मला हा खाऊ दिला आहे. <br> ।।२३७।। </p>

			<hr> <p style="color:brown"> (64) </p>
			
			<p> अरे तुला सांगु कां? हा खाऊ कांही असा तसा नाही बरं! हा खाऊ अतिशय रसरशित आहे. आणि स्वानुभवाची गोडी त्यात मिसळली आहे. अरे एवढेच नाही तर श्रीगुरुकृपा त्यांत (आंतबाहेर) तुडूंब भरली आहे. <br> ।।२३८।। </p>
			<p> माझ्या सद्‌गुरु माउलींनी निवृत्तिनाथांनी मला पत्रोत्तर देण्याविषयी घाई केली. आणि जणूकांही स्वानंदाची मलईच आम्हाला खाऊ घातली. <br> ।।२३९।। </p>
			<p> अरे चांगदेवा, ह्या पत्राला मी फार विचार करुनच भातके हे संबोधन दिले आहे. कारण खाऊ हा नेहमी अल्पच असतो. तसे हे पत्र केवळ पासष्ट ओव्यांचेच आहे. <br> ।।२४०।। </p>
			<p> हा पासष्ट ओव्यांचा ग्रंथ आकाराने जरी लहान दिसत असला, तरी तो अतिशय सारगर्भ आहे. लहान असला तरी अर्थाने महान आहे, ह्या ग्रंथाच्या निमित्ताने मी कैवल्याचे, मुक्तीचे रहस्य प्रगट केले आहे. <br> ।।२४१।। </p>
			<p style="color:brown">  एवं ज्ञानदेव चक्रपाणी ऐसे। दोन्ही डोळस आरिसे। परस्पर पाहतां कैसें। मुकले भेदा <br> ।।६२।। </p>
			<p style="color:green"> <i> अर्थ - (येथे तर माऊलींनी मजाच केली आहे.) अहो समजा आरशांना डोळे फुटले तर काय होईल? आणि त्यातही अचानक दृष्टीलाभ झालेल्या  त्या आरशांना एकमेकांसमोर ठेवल्यावर ते काय पाहतील? आरशाशिवाय दुसरे काय? तद्दत ज्ञानदेवरुपी डोळस झालेला चांगदेवरुपी आरसा समोर ठेवला असता नाम-रुपादी भेद दिसेनासे होवून त्यांना फक्त आत्मस्वरुपच दिसू लागले. <br> </i>।।६२।। </p>
			<p> कुणीही आरशासमोर। उभा राहिला क्षणभर। तो तर नक्की दिसणार। आरशामध्ये <br> ।।२४२।। </p>
			<p> परंतु ठेविता दर्पण। दर्पणासमोरी जाण। काय दिसेल त्यातून। सांग बरे <br> ।।२४३।। </p>


			<hr> <p style="color:brown"> (65) </p>

			<p> परंतु अरे त्या दर्पणा। दृष्टी लाभली असे जाणा। डोळे भरुनी ते आपणा पाहत पाहतील की  <br> ।।२४४।। </p>
			<p> तैसे श्री गुरुंनी जाण। केले आपणा दर्पण। डोळस केले ज्ञान देवून। अद्वैताचे  <br> ।।२४५।। </p>
			<p> आणि आपणा उभे केले। समोरा समोरी भले। शुद्ध आत्मरुपा दाविले। दर्पणात  <br> ।।२४६।। </p>
			<p> नाम रूप शरीर भेद। त्याचा करोनि पूर्ण छेद। दाविले जे स्वतः सिद्ध । रुप आपुले  <br> ।।२४७।। </p>
			<p> कुणीही एखादी व्यक्ति जर आरशासमोर क्षणभर जरी उभी राहिली तरी त्या आरशात ती व्यक्तिच नक्की दिसणार हे उघड आहे.  <br> ।।२४२।। </p>
			<p> परंतु जर का आरशासमोर आरसाच धरला तर त्यातून काय दिसेल सांग पाहू?  <br> ।।२४३।। </p>
			<p> जर कां त्या आरशांना दृष्टी प्राप्त झाली तर ते दोन्ही आरसे आपणच आपणाला पाहतील, नाही का?  <br> ।।२४४।। </p>
			<p> त्याचप्रमाणे श्रीगुरु निवृत्तिनाथांनी आपणास आरशासारखे करुन टाकले आहे. त्यांनी आपणा दोघांनाही अद्वैताचे ज्ञान देवून आपले दिव्य चक्षु उघडले आणि  <br> ।।२४५।। </p>
			<p> आपल्या दोघांना समोरासमोर उभे करुन एकमेकांच्या आरशात शुद्ध आत्मस्वरुप दाखविले.  <br> ।।२४६।।  </p>
			<p> नामरुपादी शरीरांचा निरास करुन आपुले स्वभावतः सिद्ध असलेले मूळ आत्मस्वरुप आपणास दाखविले  <br> ।।२४७।। </p>
			<p style="color:brown"> तियेपरी जो इया। दर्पण करील ओंविया। तो आत्मा एवढिया। मिळेल सुखा  <br> ।।६३।। </p>
			<p style="color:green"> <i> अर्थ - चांगदेवांना उपदेशिलेल्या या ओव्यांचा जो आरशाप्रमाणे उपयोग करील म्हणजे या ओव्यांच्या द्वारा स्वतःला पाहण्याचा जो अभ्यास करील तो आत्म्या एवढा व्यापक होवून निरतिशय आनंदास, सुखास पात्र होईल.  <br> </i>।।६३।। </p>

			<hr> <p style="color:brown"> (66) </p>

			<p> ऐका सारे देवूनी ध्यान। पासष्टीस कराल दर्पण। तुम्ही सौख्यचि परिपूर्ण। होवूनी जाल  <br> ।।२४८।। </p>
			<p> श्री ज्ञानेश्वर महाराज वरील ओवीच्या द्वारे आपणास आश्वासन देत आहेत की, लोक हो! सारे जण लक्ष देवून, चित्त एकाग्र करून ऐका जे या पासष्ट ओव्यांचा आरश्यासारखा उपयोग करतील, या ओव्यांच्या द्वारे स्वतःला निरखण्याचा प्रयत्न करतील ते सर्व परिपूर्णपणे सुखरुप होवून जातील.  <br> ।।२४८।। </p>
			<p style="color:brown"> नाही तेंचि काय नेणों असे। दिसे तेंचि कैसें नेणों दिसे। असें तेंचि नेणों अपैसें। तें कीं होइजे  <br> ।।६४।। </p>
			<p style="color:green"> <i> अर्थ - ज्या आत्मवस्तुबद्दल ती आहे असेही म्हणता येत नाही, आणि नाही आहे असेही म्हणता येत नाही. म्हणजेच आत्म्यासंबंधी शब्दाने कांहीही  सांगता येत नाही. असे असले तरी ते आत्मतत्त्व सर्वत्र ओतप्रोत आनंदरुप होवून भरलेले आहे. तरी ते सामान्य जनांना मात्र दिसत नाही हे नवलच नाही काय? असे ते आत्मस्वरुप समजावून घेवून (केवळ अनुभवता येते.) स्वतःच सहज होवून जाणे महत्त्वाचे आहे. <br> </i>।।६४।। </p>
			<p> ब्रह्म आहे ऐसे वदावे। तरी ते कैसे दावावे। म्हणोनिच लागे सांगावे। नेती नेती  <br> ।।२४९।। </p>
			<p> नाही ऐसे म्हणता जरी। दिसतसे ही सृष्टी सारी। त्यामधूनीच हा श्रीहरी। दिसो लागे  <br> ।।२५०।। </p>
			<p> जे स्वतःच असे दिसणे । त्यास वेगळे कैसे पाहणे। म्हणोनि तया न दिसणे। म्हणावे लागे  <br> ।।२५१।। </p>
			<p> जे सदा सर्वदा निरंतर। असतचि असे विश्वंभर। ते नाहीच कैसे होणार। सांगावे की  <br> ।।२५२।। </p>
			<p> ब्रह्म आहे असे जर कां म्हटले तर ते कसे दाखवावे? म्हणजे ब्रहा असूनही ती दाखविण्यासारखी वस्तु नाही म्हणूनच तिच्या बाबतीत श्रुति नेति नेति (असे नाही, असे नाही) असे उद्‌गार काढते.  <br> ।।२४९।। </p>

			<hr> <p style="color:brown"> (67) </p>

			<p> व ब्रह्मवस्तु नाही म्हणावी तर सारी सृष्टी तर दृष्टीस पडते आणि त्या सृष्टीच्या माध्यमातून श्रीहरी (प्रत्यक्ष परब्रहा) दिसू लागतो. (ज्याप्रमाणे वीज प्रत्यक्ष दाखविता येत नाही परंतु विजेने चालणाऱ्या वस्तु मात्र दृष्टीस दिसतात.)  <br> ।।२५०।। </p>
			<p> जी वस्तु स्वतः दिसणेपणाने असते तिला वेगळेपणाने पाहता येणे शक्य नाही आणि म्हणूनच तिला ती दिसत नाही असे म्हणावे लागते.  <br> ।।२५१।। </p>
			<p> ते ब्रह्मतत्त्व सदा सर्वदा सर्वत्र समप्रमाणात ओतप्रोत भरलेले आहे. अशी ही ब्रह्मवस्तु विश्वात भरलेली असल्याने तिला विश्वभर असे म्हटले जाते. मग ती वस्तु (ब्रह्मवस्तु) नाही असे कसे म्हणणार?  <br> ।।२५२।। </p>
			<p style="color:brown"> निदे परौतें निदैजणें। जागृति गिळोनि जागणें। केले तैसें गुंफणे। ज्ञानदेवो म्हणे  <br> ।।६५।। </p>
			<p style="color:green"> <i> अर्थ - निद्रेपलीकडे असणाऱ्या त्या परमात्म वस्तुची जी योगनिद्रा व व्यावहारिक जागृतिच्या अवस्थेच्या पलीकडे जी खरी जागृत अवस्था त्या परमोच्च आत्मस्वरुपाचे वर्णन शब्दांच्या रचनेतून केले आहे असे श्री ज्ञानदेव महाराज या ग्रंथाचा उपसंहार करतांना सांगतात <br> </i>।।६५।। </p>
			<p> पासष्टी वाचता कोणीही। मिळेल त्यांस सर्वकाही। देत असे येथ ग्वाही। ज्ञानदेव  <br> ।।२५३।। </p>
			<p> स्थूल निद्रेच्या पलीकडे। समाधी अवस्था मग आवडे। जिचे मेदासी वाकडे। नित्य असे  <br> ।।२५४।। </p>
			<p> आपुल्या स्वरुपी प्रगाढ। निद्रा लागे बघा गाढ। तैसी आत्मस्वरुपाची ओढ। वाढू लागे  <br> ।।२५५।। </p>
			<p> आपण आपणा जागृत। दिसतो जरीही समस्त । परी त्या तत्त्वाशी निद्रिस्त। असतो सारे  <br> ।।२५६।।  </p>
			<p> पासष्टी वाचताच सगळें। होतील जागे झोपलेले। जाणतील तत्त्वचासी भले। अद्वैताच्या  <br> ।।२५७।। </p>

			<hr> <p style="color:brown"> (68) </p>

			<p> येताच आत्मजागृति। होतील ज्ञानी मूवरती। आणि आत्मस्वरुपाची रती। वाढेल त्यांची   <br> ।।२५८।। </p>
			<p> तुझा नि माझा संवाद। हा गुरुकृपेचाच प्रसाद। तेणे सारा विसंवाद। नष्ट होई   <br> ।।२५९।। </p>
			<p> चांगदेवा ऐसी गुंफण। केली ह्या ओव्यांची जाण। जेणे अंतरंगाची खूण। पटो लागे   <br> ।।२६०।। </p>
			<p> पासष्ट ओव्यांची ही रचना जो कोणी मनःपूर्वक वाचेल. त्यावर चिंतन मनन करील त्याला सर्वकाही म्हणजे सर्वश्रेष्ठ असणारी परमात्म वस्तू गवसेल अशी ग्वाही श्री ज्ञानदेव महाराज देतात   <br> ।।२५३।। </p>
			<p> मनुष्य थकून जेंव्हा गाढ झोपी जातो तेंव्हा त्याची ती स्थूल निद्रा असते. त्याही पलीकडे असलेली जी समाधी अवस्था तिचे मेदासी पूर्ण वाकडे असते व ती अवस्था त्याला आवडू लागते   <br> ।।२५४।। </p>
			<p> आपुल्या स्वरुपाशी ऐक्य पावल्याने, जी समाधी अवस्था प्राप्त होते, व त्यात जो सुखाचा अनुभव येतो तो आत्मस्वरुपाचाच अनुभव असतो. आणि म्हणून आत्मस्वरुपाची ओढ मानवाला लागते.   <br> ।।२५५।। </p>
			<p> आपण व्यवहारात वावरताना जरी सर्वजण जागृत अवस्थेत असलों तरी, तत्त्वाबद्दलच्या खऱ्या जागृतिबद्दल मात्र आम्ही झोपलेलोच असतो. म्हणजे उदासीनच असतो   <br> ।।२५६।। </p>
			<p> मात्र या पासष्ट ओव्यांचे वाचन करताच जे आत्मस्वरुपाच्या बाबतीत झोपलेले आहेत ते अद्वैत ज्ञानाच्या बाबतीत खडबडून जागे होतील.   <br> ।।२५७।। </p>
			<p> व आत्मजागृत्ति झाल्यावर मात्र ते जगतामध्ये ज्ञानी म्हणून ओळखल्या जातील व त्यांचे आत्मस्वरुपाबद्दलचे प्रेम, आवड वाढीस लागेल.   <br> ।।२५८।। </p>
			<p> हा तुझा नि माझा संवाद म्हणजे श्रीगुरुकृपेचाच प्रसाद होय. या प्रसादाने संपूर्ण विसंवाद नष्ट होईल.   <br> ।।२५९।। </p>
			<p> अरे चांगदेवा, शब्दांची रचना करुन ही जी ओवीबद्ध गुंफण केली आहे, त्यामुळे अंतरंगाची खूण तुला सहजच पटू लागेल.   <br> ।।२६०।। </p>
			<p> पत्र होताची वाचून। गेले उडोनी अज्ञान। प्रगटले आत्मज्ञान। अंतरंगी   <br> ।।२६१।। </p>

			<hr> <p style="color:brown"> (69) </p>


			<p> चांगदेवांचा अहंकार। तत्काळचि झाला चूर। होतसे आत्मविभोर । वारंवार <br> ।।२६२।। </p>
			<p> नाचे रडे गाई हर्षे। ज्ञानेशांच्या अमोघ स्पर्शे। अंगाअंगावरी वरुषे। ज्ञान गंगा <br> ।।२६३।। </p>
			<p> ओढ लागलीसे जीवा। कधी भेटशी ज्ञानदेवा। तूंच आता दावी ठेवा। अंतरीचा <br> ।।२६४।। </p>
			<p> सवे घेवूनी थाटमाट । धरली आळंदीची बाट। घेण्या आता एकची भेट। सद्‌गुरुंची <br> ।।२६५।।  </p>
			<p> तयाचा जाणूनी भाव। मुक्ताईस वदे ज्ञानदेव। गुरुकृपेचा करी वर्षाव। ह्याचे वरी <br> ।।२६६।।  </p>
			<p> आज्ञा ऐकूनी प्रमाण। दिधले तया मंत्रज्ञान। चांगदेवा घाली लोटांगण। तियेपुढे  <br> ।।२६७।। </p>
			<p> हे श्रीज्ञानदेवांनी लिहिलेले ६५ ओव्यांचे पत्र वाचताच चांगदेवांचे अज्ञान संपूर्णतः नष्ट झाले व त्यांच्या अंतःकरणात आत्मज्ञानाचा उदय झाला. <br> ।।२६१।। </p>
			<p> हयामुळे चांगदेवांचा अहंकार समूळ नष्ट झाला व ते पुनः आत्मानंदात मग्न झाले. <br> ।।२६२।। </p>
			<p> त्या आत्मानंदाच्या अवस्थेत ते नाचू लागले. ज्ञानदेवांच्या त्या पवित्र पत्र स्पर्शाने त्यांचे अंग प्रत्यंग रोमांचित झाले. जणू की ज्ञानगंगेचा वर्षाव त्यांचे अंगाअंगावर होवू लागला. <br> ।।२६३।। </p>
			<p> ते आनंदाने नाचू लागले, नाचतानाचता रडू लागले व रडता रडता मध्येच आनंदातिरेकाने गावू लागले. ह्याच आत्मानंदाची अनुभूति पुनः पुनः यावी याची ओढ त्यांच्या जीवाला लागली म्हणून अंतरीच्या ज्ञानदेवांना ते साद घालू लागले. अंतःकरणातील (ज्ञान) ठेवा निरंतर प्राप्त व्हावा म्हणून त्यांचा जीव व्याकुळ झाला. <br> ।।२६४।। </p>
			<p> सद्‌गुरु भेटीच्या अति ओढीने चांगदेव आळंदीला ज्ञानदेवांपुढे जायला निघाले परंतु अजुनही थोडा अहंकार शिल्लक असल्यामुळे, वाघाची स्वारी, सापाचा चाबूक, आपले हजारो शिष्य असा वैभवी चाटमाट सोबत घेवूनच त्यांनी आळंदिची वाट धरली <br> ।।२६५।। </p>
			<p> (जेव्हा चांगदेव आळंदीला पोहचले तेव्हा) त्यांच्या मनातील शरण्यभाव जाणून, श्री ज्ञानदेवांनी आपल्या धाकट्या बहिणीला, मुक्ताईला चांगदेवांवर गुरुकृपेचा वर्षाव करण्यास सांगीतले  <br>।।२६६।।</p>

			<hr> <p style="color:brown"> (70) </p>

		
			<p> आपल्या वडील बंधुची आज्ञा प्रमाण मानून त्या वित्‌कलेने चागदेवांना गुरुमंत्र देवून आपला शिष्य करुन घेतले व संपूर्ण अहंकार नष्ट झालेल्या १४०० वर्षांच्या चांगदेवांनी त्या चिमुरडी समोर लोटांगण घालून संपूर्ण शरणागती पत्करली. <br> ।।२६७।।</p>
			<p> तसेच आता आमचे व्हावे। सद्‌गुरुंनी दर्शन द्यावे। दर्शन देवूनी जिरवावे। अहंतेला <br> ।।२६८।।</p>
			<p> ह्या पासष्टीचे लिखाण । श्री गुरुंच्या कृपेकरुन। झाले असे परिपूर्ण । आनंदाने <br> ।।२६९।।</p>
 
			<p> अभ्यासिता ही पासष्टी। व्यापक होतसे दृष्टी। गुह्य ज्ञानाच्या गोष्टी। प्रगट होती <br> ।।२७०।।</p>
			<p> ऐसा ठेविता विश्वास । भाग्य येई उदयास । मिळे ज्ञानेशांचा सहवास । निःसंशय <br> ।।२७१।।</p>
			<p> ऐसी करुनी प्रार्थना। थांबवितो ह्या कवना। समर्पितो श्रीगुरुचरणा। मनोभावे <br> ।।२७२।।</p>
			<p> सद्‌गुरु कृपेनंतर जशी अवस्था चांगदेवांची झाली अगदी तशीच अवस्था आता आम्हा दोघांनाही प्राप्त व्हावी. कृपाळुपणे सद्‌गुरूंनी दर्शन द्यावे व अंतःकरणातील अहतेचे बीजच जाळून टाकावे <br> ।।२६८।।</p>
			<p> ह्या पासष्टीवरील लिखाण केवळ श्रीगुरुच्याच कृपेमुळे अतिशय आनंदात परिपूर्ण झाले. <br> ।।२६९।।</p>
			<p> अशा ह्या चांगदेव पासष्टीचा अभ्यास केल्यावर त्या अभ्यासकाची दृष्टी निश्चितच विशाल होईल आणि त्याला आत्मज्ञानाचे रहस्य समजू लागून, त्याच्या अंतरी ते बाणू लागेल. <br> ।।२७०।।</p>
			<p> असा विश्वास जो ठेवील त्याचे भाग्य निश्चितपणे उदयास येईल, व त्याला निःसंशय ज्ञानेशांचा सहवास लाभेल. <br> ।।२७१।।</p>
			<p> अशी प्रार्थना करून आम्ही हे लिखाण सत् चिदानंदस्वरुप श्रीगुरुदेवांच्या चरणी समर्पित करित आहोत. <br> ।।२७२।।</p>
			
			
		    <p style="color:brown"> 卐 卐 卐 卐 卐 <br> </p>
         </div>
         <div class="btn-group" style="width:100%">
            <button style="width:33.3%" onclick="goToChangdevPasashtiPage4()"> ◀ </button> 
            <button style="width:33.3%" onclick="goToChangdevPasashtiHome()"> 🏠</button>  
            <button style="width:33.3%" onclick="goToChangdevPasashtiPage6()"> ▶ </button>   
            <!-- <button style="width:100%" onclick="goToMainHome()"> 🏠 मुख्य पान</button>  			 -->
         </div>
      </div>
      <script src="../js/script.js"></script>
   </body>
</html>
